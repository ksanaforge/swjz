[
{"n":"","t":"﻿\n\n說文解字第八篇上\n金壇段玉裁注\n【人】天地之性冣貴者也﹝冣本作最性古文以爲生字左傳正德利用厚生國語作厚性是也許偁古語不改其字禮運曰人者其天地之德陰陽之交鬼神之㑹五行之秀氣也又曰人者天地之心也五行之端也食味別聲被色而生者也按禽獸艸木皆天地所生而不得爲天地之心惟人爲天地之心故天地之生此爲極貴天地之心謂之人能與天地合德果實之心亦謂之人能復生艸木而成果實皆至微而具全體也果人之字自宋元以前本艸方書詩歌紀載無不作人字自明成化重刊本艸乃盡改爲仁字於理不通學者所當知也○仁者人之德也不可謂人曰仁其可謂果人曰果仁哉金泰和閒所刊本艸皆作人藏袁廷檮所﹞此籒文﹝此對儿爲古文奇字人言之如大之有古文籒文之別也字多从籒文者故先籒而後古文﹞象臂脛之形﹝人以從生貴於橫生故象其上臂下脛如鄰切十二部﹞凡人之屬皆从人\n【僮】未冠也﹝䇂部曰男有辠曰奴奴曰童按說文僮童之訓與後人所用正相反如穜種二篆之比今經傳僮子字皆作童子非古也襍記注曰童未成人之稱學記注曰成童十五以上引伸爲僮蒙玉篇引詩狂僮之狂也且傳曰狂行僮昏所化也廣雅曰僮癡也若召南僮僮竦敬也則又如愚之義也﹞从人童聲﹝徒紅切九部﹞\n【保】養也﹝宣帝紀阿𠈃之功臣瓚曰阿倚𠈃養也賈誼說大師大傅大𠈃曰𠈃者𠈃其身體按𠈃全𠈃守皆其引伸之義南山有臺傳曰𠈃安也﹞从人𤔍省聲﹝博袌切古音在三部孚聲亦在三部也﹞𤔍古文孚﹝各本誤今正見爪部﹞\n【𠊻】古文不省\n【呆】古文﹝按此葢古文以孚爲𠈃也﹞\n【仁】親也﹝見部曰親者密至也﹞从人二﹝㑹意中庸曰仁者人也注人也讀如相人偶之人以人意相存問之言大射儀揖以耦注言以者耦之事成於此意相人耦也聘禮每曲揖注以相人耦爲敬也公食大夫禮賓入三揖注相人耦詩匪風箋云人偶能烹魚者人偶能輔周道治民者正義曰人偶者謂以人意尊偶之也論語注人偶同位人偶之辭禮注云人偶相與爲禮儀皆同也按人耦猶言爾我親密之詞獨則無耦耦則相親故其字从人二孟子曰仁也者人也謂能行仁恩者人也又曰仁人心也謂仁乃是人之所以爲心也與中庸語意皆不同如鄰切十二部﹞\n【忎】古文仁从千心作﹝从心千聲也﹞\n【𡰥】古文仁或从尸﹝按古文夷亦如此﹞\n【企】舉歱也﹝歱各本作踵非今正歱者跟也企或作跂衞風曰跂予望之檀弓曰先王之制禮也過之者俯而就之不至焉者跂而及之方言跂登也梁益之閒語﹞从人止﹝按此下本無聲字有聲非也今正止部曰止爲足說文無趾止即趾也从人止取人延竦之意渾言之則足偁止析言則前止後歱止鐏於前則歱舉於後矣企跂字自古皆在十六部寘韵用止在一部非聲也去智切﹞\n【𠈮】古文企从足﹝足止同物﹞\n【仞】伸臂一尋八尺﹝按此解疑非許之舊恐後人改竄爲之尺部下云周制寸尺咫尋常仭諸度量皆以人之體爲法假令尋仭同物許不當㒳舉之矣諸家之說仭也王肅趙岐王逸曹操李筌顏師古房玄齡鮑彪諸人並曰八尺而鄭周禮儀禮注包咸論語注高誘注呂氏春秋王逸注大招招䰟李謐明堂制度論郭璞注司馬相如賦用司馬彪之說陸德明莊子釋文則皆謂七尺淮南子原道訓注八尺而覽冥訓注則云七尺百仭者七百尺證以呂氏春秋注則原道注可疑近歙程氏瑤田通藝錄有說曰言七尺者是也楊雄方言云度廣曰尋杜預左傳仭溝洫注度深曰仭二書皆言人伸㒳手以度物之名而尋爲八尺仭必七尺者何也同一伸手度物而廣深用之其勢自不得不異人長八尺伸㒳手亦八尺用以度廣其勢全伸而不屈而用之以度深則必上下其左右手而側其身焉身側則胸與所度之物不能相摩於是㒳手不能全伸而成弧之形弧而求其弦以爲仭必不能八尺故七尺曰仭亦其勢然也說文測下云深所至也玉篇云度深曰測測之爲言側也余說與之合矣玉裁謂程說甚精仭說可定矣考工記廣二尋深二仭謂之澮倘其度同八尺何不皆曰二尋如上文廣二尺深二尺之例也許書於尺下既尋仭兼舉尋者八尺也見寸部則仭下必當云七尺今本乃淺人所竄易耳程氏又曰小爾雅云四尺應邵云五尺六寸此其繆易見也﹞从人刄聲﹝而震切十二部或借爲牣滿字孟子掘井九軔借軔爲之﹞\n【仕】學也﹝訓仕爲入官此今義也古義宧訓仕仕訓學故毛詩傳五言士事也而文王有聲傳亦言仕事也是仕與士皆事其事之謂學者覺悟也事其事則日就於覺悟也若論語子張篇子夏曰仕而優則學學而優則仕公冶長篇子使漆雕開仕注云仕仕於朝也以仕學分出處起於此時矣許說其故訓﹞从人士聲﹝鉏里切一部﹞\n【佼】交也﹝佼見管子明法解曰羣臣皆忘主而趨私佼又曰養所與佼而不以官爲務又曰小臣持祿養佼不以官爲事其訓皆交也而韵㑹引小徐本作好也鍇引史記後有長姣美人按小徐本女部姣好也引史記長姣美人韵㑹移入此甚誤﹞从人交聲﹝下巧切二部按交義當依廣韵古肴切﹞\n【僎】具也﹝具者共置也論語有公叔文子之臣大夫僎卿飮酒禮遵者降席注曰今文遵爲僎"},
{"n":"370-1","t":"或爲全禮記從今文禮作僎﹞从人？聲﹝士勉切十三部﹞\n【俅】冠飾皃﹝周頌絲衣曰載弁俅俅釋訓曰俅俅服也傳曰俅俅恭順皃按許以上文紑屬衣言之則俅俅亦當屬冠言之故此用爾雅易傳義而紑下不易傳也﹞从人求聲﹝巨鳩切三部﹞詩曰戴弁俅俅﹝毛詩戴作載鄭箋云載猶戴也按載戴古書多互譌者﹞\n【佩】大帶佩也﹝大帶佩者謂佩必系於大帶也古者有大帶有革帶佩系於革帶不在大帶何以言大帶佩也革帶統於大帶也許於糸部之紳革部之鞶皆曰大帶實則紳爲大帶鞶爲革帶也佩者內則左右佩用是﹞从人凡巾﹝从人者人所以利用也从凡者所謂無所不佩也从巾者其一耑也蒲妹切古音在一部俗作珮﹞佩必有巾故从巾﹝故字依韵㑹補巾部之𢁥帥也說从巾之意﹞巾謂之飾﹝巾部曰飾㕞也又部曰㕞飾也飾拭古今字巾以飾物故謂之飾禮經詳帨左氏偁率巾者冣切於用者也故倉頡製佩帶二文皆箸巾﹞\n【儒】柔也﹝以㬪韵爲訓鄭目錄云儒行者以其記有"},
{"n":"370-2","t":"道德所行儒之言優也柔也能安人能服人又儒者濡也以先王之道能濡其身玉藻注曰舒儒者所畏在前也﹞術士之偁﹝術邑中也因以爲道之偁周禮儒以道得民注曰儒有六藝以教民者大司徒以本俗六安萬民四曰聯師儒注云師儒鄕里教以道藝者按六藝者禮樂射御書數也周禮謂六德六行六藝曰德行道藝自眞儒不見而以儒相詬病矣﹞从人需聲﹝人朱切古音在四部﹞\n【俊】材過千人也﹝大徐本無過字尹文子曰千人才曰俊萬人曰傑淮南泰俗訓曰智過萬人者謂之英千人者謂之俊百人者謂之豪十人者謂之傑春秋繁露曰萬人者曰英千人者曰俊百人者曰傑十人者曰豪皋陶謨鄭注曰才德過千人爲俊百人爲乂呂氏春秋孟秋紀高注曰才過萬人曰桀千人曰俊王逸注懷沙曰千人才爲俊一國高爲桀諸家說俊皆同惟月令正義引蔡氏辨名記云十人曰𨕖倍𨕖曰俊萬人曰桀其說不同方言曰孑俊也遵俊也○又按月令疏蔡氏下奪引字辨名記即白虎通之別名記古文記二百十四篇之一也禮運及左傳宣十五年疏皆引辨名記云倍人"},
{"n":"370-3","t":"曰茂十人曰𨕖倍𨕖曰俊千人曰英倍英曰賢萬人曰桀倍桀曰聖語較完而白虎通引別名記五人曰茂十人曰𨕖百人曰俊千人曰英倍英曰賢萬人曰傑萬傑曰聖又不同乖異﹞从人夋聲﹝子峻切十三部按尙書以畯爲俊山海經以俊爲舜﹞\n【傑】埶也﹝以㬪韵爲訓埶本穜埶字引伸爲勢力字傑者言其勢傑然也衞風毛傳曰桀特立也﹞材過萬人也﹝辨名記尹文子高誘趙岐王逸說同以上七字大徐作傲也二字非古義且何不與傲篆相屬而廁之俊篆下乎二傳相屬則義相近全書之例也﹞从人桀聲﹝渠列切十五部﹞\n【㑮】人姓从人軍聲﹝吾昆切十三部按此篆必淺人所增許書自女部外䍐有言人姓者且廣韵此字䰟韵㒳見云女字又姓出纂文此姓既出何氏之書安得云出許書乎﹞\n【伋】人名﹝以此爲解亦非例也古人名字相應孔伋字子思仲尼弟子燕伋字子思然則伋字非無義矣人名二字非許書之舊也荀卿曰空石之中有人焉其名曰觙其爲人也善射以好思闢耳目之欲遠蚊䖟之聲閑居靜思則通思仁若是可謂微乎此"},
{"n":"371","t":"葢設言善思之人名之以觙乎觙與伋音義葢相近﹞从人及聲﹝居立切七部﹞\n【伉】人名﹝非例也左傳施氏婦曰不能庇其伉儷杜注曰伉敵也儷偶也﹞从人亢聲﹝苦浪切十部﹞論語有陳伉﹝按論語作陳亢字子禽與爾雅亢鳥嚨故訓相合作陳伉似非也然古今人表陳亢陳子禽爲二人﹞\n【伯】長也﹝釋詁正月傳同載芟傳云伯長子也伯兮傳云伯州伯也一義之引伸也凡爲長者皆曰伯古多假柏爲之﹞从人白聲﹝博陌切古音在五部﹞\n【仲】中也﹝白虎通同伯仲叔季爲長少之次伯仲見於此子部曰季少偁也叔則少之假借字也古者幼名冠字冠字者爲之且字也且字也者若尼甫嘉甫是也五十以伯仲乃偁伯某甫仲某甫以伯仲而後成字伯仲之下一字爲且字且者薦也爲伯仲之薦也伯仲生而已定故士冠禮字辭曰伯某甫雖定此字而五十以前但偁某甫也女子筓而字則曰伯姬曰仲姬毛傳於大明曰仲中女也於燕燕曰仲字也皆言婦人也二傳其實一也古中仲二字互通﹞从人中中亦聲﹝直衆切九部﹞\n【伊】殷聖人阿衡也﹝殷聖人之上當有伊尹二字傳寫奪之阿衡見商頌毛傳曰阿衡伊尹也箋云阿倚衡平也伊尹湯所依倚而取平故以爲官名伊與阿尹與衡皆雙聲然則一語之轉也許云伊尹殷聖人阿衡也本毛說不言伊尹爲姓名也諸家或云伊氏尹字或云名摯皆所傳聞異辭耳禮記所偁古文尙書㒳言尹躬則尹實其名﹞尹治天下者从人尹﹝尹治猶言治平此說从人尹之意也言阿衡者尹治天下者也故又謂之伊尹而伊字亦从尹於脂切十五部釋詁毛傳皆曰伊維也爲發語辭詩雄雉蒹葭東山白駒之伊字鄭箋云當爲繄繄猶是也﹞\n【𠈽】古文伊从古文死﹝以死爲聲﹞\n【偰】高辛氏之子爲堯司徒殷之先也﹝爲字依玉篇補左傳曰高辛氏有才子八人伯奮仲堪叔獻季仲伯虎仲熊叔豹季貍舜臣堯舉八元使布五教於四方父義母慈兄友弟恭子孝內平外成偰即八元之一人也毛詩傳曰玄王契也經傳多作契古亦假禼爲之米部曰禼古文偰言古文假借字也﹞从人契聲﹝私列切十五部﹞\n【倩】人美字也﹝依韵㑹本訂朱邑傳陳平雖賢須魏倩而後進師古曰倩士之美稱也葢本說文而改人爲士改字爲稱其實可無改也倩猶甫也穀梁傳曰父猶傅也男子之美稱也男子之字有稱甫者儀甫嘉甫是有偁倩者蕭長倩東方曼倩韋昭云倩魏無知字也皆是倩好也毛傳說倩曰好口輔以詩言巧笑故知爲口輔好也﹞从人靑聲﹝倉見切古音在十一部﹞東齊壻謂之倩﹝方言曰靑齊之閒壻謂之倩按此葢亦以美偁加之耳郭云言可借倩也借倩讀七政七見二切葢方俗語謂請人爲之﹞\n【伃】婦官也﹝漢書外戚傳婦官十四等昭儀位視丞相比諸侯王倢伃視上卿比列侯韋昭曰倢承伃助也漢舊儀云皇后爲倢伃下輿禮比丞相按婦官上當有倢伃二字淺人刪之倢之本訓佽也見下﹞从人予聲﹝以諸切五部亦作妤﹞\n【伀】志及衆也﹝與公同義其音當同引伸爲夫兄曰兄伀之字或作妐若方言廣雅之佂伀即今怔忪字也﹞从人公聲﹝職茸切九部﹞\n【儇】慧也﹝心部慧下曰儇也是二字互訓也齊風揖我謂我儇兮傳曰儇利也此言慧者多便利也方言儇慧也荀卿子曰鄕曲之儇子﹞从人瞏聲﹝許緣切十四部﹞\n【倓】安也﹝倉頡篇曰倓恬也荀卿子曰桓公倓然見管仲之能足以託國也洞簫賦時恬倓以綏肆按蠻夷贖罪貨曰倓此夷語耳字亦作賧﹞从人炎聲讀若談﹝徒甘切八部﹞\n【𠋴】倓或从剡﹝剡亦炎聲﹞\n【侚】疾也﹝五帝本紀黃帝幼而侚齊裴駰曰侚疾齊速也素問上古天眞論黃帝幼而侚齊長而敦敏王注侚疾也按侚今本譌作徇司馬貞乃云未見所出矣釋言宣徇徧也徇本又作侚墨子年踰五十則聰明思慮不徇通矣徇亦當作侚史記侚齊大戴禮作叡齊亦作慧齊﹞从人旬聲﹝辭閏切十二部﹞\n【傛】不安也﹝與水波溶溶意義略同皆動盪皃也﹞从人容聲﹝余隴切九部﹞一曰﹝按華上當本有傛字淺者刪之傛華亦婦官外戚傳注婦官十四等弟三等傛華視眞二千石比大上造此義餘封切﹞\n【僷】宋衞之閒謂華僷僷﹝華容華也僷僷好皃方言曰奕僷容也凡美容謂之奕或謂之僷宋衞曰僷陳楚汝潁之閒謂之奕按僷亦作偞廣韵曰偞偞輕薄美好皃﹞从人葉聲﹝與涉切八部﹞\n【佳】善也﹝廣韵曰佳善也又曰好也又曰大也老子佳兵者不祥淮南說林訓曰佳人不同體美人不同面而皆說於目﹞从人圭聲﹝古膎切十六部按唐人入於下平九麻﹞\n【侅】奇侅﹝逗﹞非常也﹝漢書．藝文志．五行家有五音奇胲用兵二十三卷五音奇胲㓝德二十一卷如淳曰胲音該史記．扁鵲倉公列傳臣意即避席再拜謁受其脈書上下經五色診奇咳集解曰奇音羈咳音該按據張守節正義則史記奇咳本亦作奇胲肉部訓胲爲足指毛皮然則侅正字胲其假借字耳淮南．兵略訓明於星辰日月之運㓝德奇賌之數背向左右之便此戰之助也注云奇賌之數奇祕之數非常術其字又作賌亦假借也葢奇侅與今云奇駭音義皆同是以左氏春秋無駭穀梁春秋作無侅若莊子侅溺於馮氣據徐音乃是假侅爲礙﹞从人亥聲﹝古哀切一部篇韵皆又胡改切﹞\n【傀】偉也﹝方言？盛也注言瓌瑋也廣雅傀盛也司馬注莊子曰傀大也字林傀偉也﹞从人鬼聲﹝公回切十五部﹞周禮曰大傀異災﹝大司樂職文周禮作烖篆文也許作災籒文也鄭注傀猶怪也大傀異烖謂天地奇變若星辰奔霣及震裂爲害者﹞\n【𤪿】傀或从玉褢聲\n【偉】奇也﹝莊子曰偉哉夫造物者﹞从人韋聲﹝于鬼切十五部元應曰埤蒼作瑋﹞\n【份】文質僃也﹝僃當作？許訓？曰具訓僃曰愼說解內字多自亂其例葢許時所用固與古不同許以後人又多竄改二者皆有之矣論語雍也篇文質彬彬然後君子包咸注曰彬彬文質相襍之皃也鄭注曰彬彬襍半皃也按古謂集爲襍集聚也﹞从人分聲﹝府巾切古音在十三部﹞論語曰文質份份\n【彬】古文份﹝今論語作彬古文也﹞从彡林﹝彡者毛飾畫文也飾畫者拭而畫之也从彡與彫彰同意﹞林者从焚省聲﹝猶彫从彡周聲也按彬份字古或借豳字爲之如上林之玢豳文鱗是也或借邠字爲之如太玄斐如邠如是也俗份作斌取文武相半意潘岳藉田賦之頒斌即上林賦之玢豳﹞\n【僚】好皃﹝陳風皎人僚兮傳曰僚好皃此僚之本義也自借爲同寮字而本義廢矣﹞从人尞聲﹝力小切二部﹞\n【佖】威儀也﹝按此當作威儀媟嫚也小雅賓之初筵曰威儀怭怭傳曰怭怭媟嫚也許所據作佖佖自奪媟嫚字韵㑹廣韵徑注云有威儀矣﹞从人必聲﹝毗必切十二部詩音義曰說文作佖平一反﹞詩曰威儀佖佖\n【𠊩】具也﹝馬注尙書同五帝本紀曰旁聚布功釋以布也﹞从人孨聲﹝士戀切十四部玉篇廣韵作僝﹞讀若汝南？水﹝汝南？水未聞水部無？﹞虞書曰﹝虞書當作唐書說詳禾部稘下﹞旁救𠊩功﹝堯典文作方鳩者古文尙書也作旁逑者歐陽夏侯尙書也辵部逑下偁旁逑孱功此作救彼作孱皆駁文小徐本此作方鳩﹞\n【儠】長壯儠儠也﹝左傳昭七年十七年國語楚語皆云長鬛鬛者儠之假借字也韋昭杜預釋爲美須䫇誤廣雅曰儠長也按儠儠長壯皃辭賦家用獵獵字葢當作儠儠﹞从人巤聲﹝良涉切八部﹞春秋傳曰長儠者相之﹝左傳昭七年曰使長鬛者相﹞\n【儦】行皃﹝齊風載驅曰行人儦儦傳曰儦儦衆皃許曰行皃者義得互相足也廣雅亦曰儦儦行也玉篇曰儦儦盛皃也﹞从人⿸鹿火聲﹝甫嬌切三部﹞詩曰行人儦儦\n【儺】行有節也﹝衞風竹竿曰佩玉之儺傳曰儺行有節度按此字之本義也其？疫字本作難自假儺爲？疫字而儺之本義廢矣其曹風之猗儺則說文之旖施也﹞从人難聲﹝諾何切古本音葢在十四部﹞詩曰佩玉之儺\n【倭】須皃﹝倭與委義略同委隨也隨從也廣韵作愼皃乃梁時避諱所改耳﹞从人委聲﹝於爲切十六部音轉則烏何切﹞詩曰周道倭遟﹝小雅四牡文傳曰倭遟歴遠之皃按倭遟合二字成語韓詩作威夷故與須訓不同而亦無不合也﹞\n【僓】嫺也﹝嫺者雅也﹞从人？聲﹝吐猥切又魚罪切十五部﹞一曰長皃﹝廣韵曰長好皃﹞\n【僑】高也﹝僑與喬義略同喬者高而曲也自用爲㝯寓字而僑之本義廢矣字林始有㝯字云寄客爲㝯按春秋有叔孫僑如有公孫僑"},
{"n":"373","t":"字子產皆取高之義也﹞从人喬聲﹝巨嬌切二部﹞\n【俟】大也﹝此俟之本義也自經傳假爲竢字而俟之本義廢矣立部曰竢待也廢竢而用俟則竢俟爲古今字矣﹞从人矣聲﹝牀史切一部﹞詩曰伾伾俟俟﹝小雅吉日文今毛詩作儦儦俟俟傳曰趨則儦儦行則俟俟按西京賦李善注馬融傳太子賢注皆引韓詩駓駓騃騃善引薛君韓詩章句曰趨曰駓行曰騃疑今毛傳非舊或用韓改毛也駉傳曰伾伾有力也許從之當是吉日傳有俟俟大也之文而許從之﹞\n【侗】大皃﹝此義未見其證然同義近大則侗得爲大皃矣論語侗而不愿孔注曰侗未成器之人按此大義之引伸猶言渾沌未鑿也﹞从人同聲﹝他紅切九部﹞詩曰神㒺時侗﹝大雅思齊文今本作恫傳曰恫痛也按痛者恫之本義許所據本作侗偁之以見毛詩假侗爲恫也﹞\n【佶】正也﹝小雅．六月傳曰佶正也箋云佶壯健之皃按鄭以言壯健乃可皃馬但毛言正自可含壯健也﹞从人﹝本言人引伸言馬﹞吉聲﹝巨乙切十二部﹞詩曰既佶且閑\n【俁】大也﹝邶風𥳑兮曰碩人俁俁傳曰俁俁容皃大也﹞从人吳聲﹝魚禹切五部﹞詩曰碩人俁俁\n【仜】大？也﹝與𨾊音義略同廣韵曰身肥大也廣雅曰仜有也﹞从人工聲讀若紅﹝戸工切九部﹞\n【僤】疾也﹝速疾﹞从人單聲﹝徒案切十四部﹞周禮曰句兵欲無僤﹝𦒱工記廬人文今本作欲無彈注曰故書彈或作但鄭司農云但讀爲彈丸之彈謂掉也按經文彈字疑本作僤彈乃先鄭所易字許訓僤爲疾者古說也﹞\n【健】伉也﹝伉下曰人名而不言其義以此云伉也證之則知人名二字非許書之舊矣周易曰乾健也﹞从人建聲﹝渠建切十四部﹞\n【倞】彊也﹝廣雅倞強也按大雅無競維人傳曰無競競也箋云競彊也秉心無競傳曰競彊也周頌無競維人傳曰競彊也執競武王傳曰執競競也箋云競彊也按傳箋皆謂競爲倞之假借字也郊特牲祊之爲言倞也注倞猶索也倞不訓索而與水部之滰音同滰者浚乾漬米也索求神似之﹞从人京聲﹝渠竟切古音在十部亦作"},
{"n":"373-2","t":"傹﹞\n【傲】倨也﹝按此當與下倨不遜也連屬㐹篆當與健倞二篆相屬葢此部經傳寫既久失其舊者多矣古多假敖爲傲女部又出嫯字侮㑥也﹞从人敖聲﹝五到切二部﹞\n【仡】勇壯也﹝秦誓曰仡仡勇夫某氏曰仡仡壯勇之夫公羊傳趙盾之車右祁彌明者國之力士也仡然從乎趙盾而入何云仡然壯勇皃若詩崇墉仡仡毛曰高大也引伸之義也土部引作圪圪﹞从人气聲﹝魚訖切十五部今字作仡﹞周書曰㐹㐹勇夫\n【倨】不遜也﹝遜當是本作孫說詳辵部孫者逡循恭敬之意戰國策曰何前倨而後恭引伸之凡侈曰倨凡斂曰句大戴禮與其倨也寧句樂記倨中矩句中鉤左傳直而不倨曲而不屈淮南子句爪倨牙凡言侈斂之度謂之倨句𦒱工記曰倨句一矩有半又曰倨句磬折即謂一矩有半也又曰倨句外博謂侈於一矩而不及一矩有半也又曰句於矩謂斂於一矩也管子弟子職曰倨句如矩謂正方也﹞从人居聲﹝居御切五部﹞\n【儼】昂頭也﹝昂當是本作卬淺人所改也卬者望欲有所庶及也陳風碩大"},
{"n":"373-3","t":"且儼傳曰儼矜莊皃曲禮注同古借嚴爲之﹞从人嚴聲﹝魚儉切八部﹞一曰好皃\n【傪】好皃﹝未見其證方言曰傪㥢也㥢惡也此假傪爲慘也﹞从人參聲﹝倉舍切七部﹞\n【俚】賴也﹝賴各本作𦕼此用方言改許書也今依漢書季布傳晉灼注所引正方言俚𦕼也語之轉字之假借耳漢書曰其畫無俚之至無俚即今所謂無賴亦語之轉古叚理爲之孟子稽大不理於口趙注理賴也大不賴人之口﹞从人里聲﹝良止切一部﹞\n【伴】大皃﹝大雅伴奐爾游矣傳曰伴奐廣大有文章也箋云伴奐自縱弛之意按？部奐下一曰大也故伴奐皆有大義大學注胖猶大也胖不訓大云猶者正謂胖即伴之假借也方言廣雅孟子注皆曰般大也亦謂般即伴廣韵云侶也依也今義也夫部㚘下曰讀若伴侣之伴知漢時非無伴侶之語許於俗語不之取耳至聲類乃云伴侣﹞从人半聲﹝薄滿切十四部﹞\n【俺】大也﹝與？義略同？大有餘也其音當亦同﹞从人？聲﹝於業切八部廣韵於驗切﹞\n【僩】武皃﹝衞風淇奥傳瑟矜莊"},
{"n":"374","t":"皃僩寬大也許言僩武皃與毛異者以爾雅及大學皆曰瑟兮僩兮者恂栗也恂或作峻讀如嚴峻之峻言其容皃嚴栗與寬大不相應故易之僩左傳方言廣雅皆作撊左傳撊然授兵登陴服注撊然猛皃也杜注撊然勁忿皃方言撊猛也晉魏之閒曰撊廣雅亦曰撊猛也而荀卿子塞者俄且通也陋者俄且僩也愚者俄且知也則以陋陿與寬大反對與毛合葢大毛公固受詩於孫卿子者﹞从人閒聲﹝下𥳑切十四部﹞詩曰瑟兮僩兮\n【伾】有力也﹝魯頌駉曰以車伾伾傳曰伾伾有力也俟下引詩伾伾俟俟﹞从人﹝本謂人有力引伸謂馬﹞丕聲﹝敷悲切古音在一部﹞詩曰㠯車伾伾\n【偲】彊力也﹝齊風盧令曰其人美且偲傳曰偲才也箋云才多才也許云彊力者亦取才之義申之才之本義艸木之初也故用其引伸之義若論語朋友切切偲偲馬曰相切責之皃毛傳作切切節節﹞从人思聲﹝倉才切一部﹞詩曰其人美且偲\n【倬】箸大也﹝箸大者箸明之大也小雅倬彼甫田傳曰倬明皃大雅棫樸倬彼雲漢傳曰倬大也許兼取之曰箸大韓詩菿彼甫田音義同也假菿爲倬也﹞从人卓聲﹝竹角切二部﹞詩曰倬彼雲漢\n【侹】長皃﹝與挺音義略同﹞一曰箸地﹝箸直略切﹞一曰代也﹝方言侹代也江淮陳楚之閒曰侹﹞从人廷聲﹝他鼎切十一部﹞\n【倗】輔也﹝周禮士師掌士之八成七曰爲邦朋注曰朋黨相阿使政不平者故書朋作傰鄭司農讀爲朋友之朋按管子亦曰練之以散羣傰署皆即倗字也鳥部朋下曰鳳飛羣鳥從以萬數故以爲朋黨字葢朋黨字正作倗而朋其假借字然許云讀若陪則似有別矣﹞从人朋聲﹝步崩切六部﹞讀若陪位﹝讀若陪者之蒸合韵冣近也﹞\n【傓】熾盛也﹝小雅十月之交曰𧰚妻煽方處傳曰𧰚妻褒姒美色曰𧰚煽熾也按詩本作傓後人以訓熾之故肊造煽字耳古通作扇魯詩閻妻扇方處方言扇助也廣雅扇疾也﹞从人扇聲﹝式戰切十四部﹞詩曰𧰚妻傓方處\n【儆】戒也﹝與警音義同孟子引書洚水儆予用儆字左傳國語亦用儆毛詩徒御不警周禮警戒羣吏皆用警鄭注周禮曰警勅戒之言也韋注國語曰儆戒也﹞从人敬聲﹝居影切十一部﹞春秋傳曰儆宫﹝左傳襄公九年令司宮巷伯儆宫﹞\n【俶】善也﹝按釋詁毛傳皆曰淑善也葢假借之字其正字則俶也淑者水之淸湛也自淑行而俶之本義廢矣﹞从人叔聲﹝昌六切三部﹞詩曰令終有俶﹝大雅既醉文按許引此爲善訓之證而今本毛傳作俶始也鄭箋易之云俶猶厚也豈許所據作善不作始與﹞一曰始也﹝釋詁曰俶作也崧高傳曰俶作也大田傳曰俶始也聘禮俶獻注古文俶作淑是此義亦得假淑爲之﹞\n【傭】均也直也﹝各本少上也字今補玉篇廣韵皆曰均也直也所據古本也均之義有未盡故更言直也直謂無枉曲也小雅昊天不傭釋言毛傳皆曰傭均也周禮．典同正聲緩先鄭云正者不高不下鐘形上下正傭考工摶身而鴻注云鴻傭也此謂鴻即傭之假借字也若廣雅云傭役也謂役力受直曰傭此今義也﹞从人庸聲﹝余封切九部依廣韵說文當丑凶切﹞\n【僾】仿佛也﹝祭義曰祭"},
{"n":"374-3","t":"之日入室僾然必有見乎其位正義云僾髣髴見也見如見親之在神位也按僾與爾雅之薆隱也烝民傳之愛隱也　　　　　　　竹部之薆蔽不見也義相近若大雅亦孔之僾釋言及傳云僾唈也此謂僾爲？之假借字？飮食屰气不得息也﹞从人愛聲﹝烏代切古音在十五部﹞詩曰僾而不見﹝邶風城隅文今詩作愛非古也僾而猶隱然離騷之薆然也﹞\n【仿】仿佛﹝逗﹞相㭒﹝句﹞視不諟也﹝仿佛雙聲㬪字也各本皆改竄非舊今依甘泉賦景福殿賦李注所引訂諟即諦言部曰審也長門賦注海賦注亦作諟古是聲帝聲同在十六部故以諟爲諦仿佛或作㑂佛或作髣髴或作拂㧍或作放𢘍俗作彷彿仿或又作？﹞从人方聲﹝妃㒺切十部﹞\n【㑂】籒文仿从丙﹝丙聲古音丙聲在十部此與周禮柄亦作枋同﹞\n【佛】仿佛也﹝依玉篇與全書例合按髟部有髴解云髴若似也即佛之或字﹞从人弗聲﹝？勿切十五部﹞\n【僁】聲也﹝見釋言謂聲之小者也動作屑屑聲也廣韵曰動草聲又鷙鳥之聲又僁僁呻吟也﹞从人悉聲讀若㞕﹝私列切廣韵先結切十三部﹞\n【僟】精謹也﹝僟謹雙聲凜凜庶幾之意也﹞从人幾聲﹝巨衣切十五部廣韵居依切﹞明堂月令數將僟終﹝宋本及集韵作數篇韵作歲月令季冬之月日窮于次月竆于紀星回于天數將幾終歳且更始鄭高皆訓幾爲近許所據作僟﹞\n【佗】負何也﹝負字葢淺人增之耳小雅舍彼有罪予之佗矣傳曰佗加也此佗本義之見於經者也佗之俗字爲駝爲馱𣜩變佗爲他用爲彼之偁古相問無它乎祇作它又君子偕老委委佗佗即羔羊之委蛇委蛇也傳云委委者行可委曲從迹也佗佗者德乎易也羔羊傳云委蛇者行可從迹也語詳略不同﹞从人它聲﹝徒何切十七部﹞\n【何】儋也﹝何俗作荷猶佗之俗作駝儋之俗作擔也商頌百祿是何何天之休何天之龍傳曰何任也箋云謂擔負周易何天之衢虞翻曰何當也何校滅耳王肅云何荷擔也又詩何戈與祋何蓑何笠傳皆云揭也揭者舉也戈祋手舉之蓑笠身舉之皆擔義之引伸也凡經典作荷者皆後人所竄改﹞一曰誰也﹝誰何孰三字皆問䛐﹞从人可聲﹝今音擔何則胡可切餘義胡歌切古音平上不甚分也十七部按今義何者辭也問也今義行而古義廢矣亦借爲呵﹞\n【儋】何也﹝儋俗作擔古書或假檐爲之疑又擔之誤耳韋昭齊語注曰背曰負肩曰儋任抱也何揭也按統言之則以肩以手以背以首皆得云儋也﹞从人詹聲﹝都甘切八部﹞\n【供】設也﹝設者施陳也釋詁供歭𠔏具也按峙即儲偫字𠔏即供之假借字凡周禮皆以𠔏爲供尙書一經訓奉訓待者皆作𠔏其恭敬字皆作恭衞包乃盡改𠔏爲恭毛詩亦𠔏恭分別總之古經用𠔏爲供之假借不用𠔏爲恭之假借惟左傳三命茲益𠔏其共也如是君命以𠔏則借𠔏爲恭鄭君箋詩所謂古之恭字或作𠔏者乎詳古文尙書𢰅異﹞从人？聲﹝俱容切九部﹞一曰供給﹝給者相足也設與給二義相足共部曰龔給也是龔與供音義同尙書共行天罰漢人引皆作龔行天罰謂奉行天罰也﹞\n【偫】待也﹝以㬪韵爲訓謂儲物以待用也偫經典或作歭或作庤周頌臣工傳曰庤具也庤儲置屋下也義本同若"},
{"n":"375-2","t":"崧高以歭其粻粊誓歭乃糗糧某氏傳云儲歭則假借歭䠧不前字爲之俗乃改从止爲从山作峙訓云山立以附合之矣釋詁云供歭共具也歭在說文爲偫﹞从人待﹝此舉會意包形聲也小徐本作从人待聲直里切一部﹞\n【儲】偫也﹝文𨕖注引作蓄也或作具也或作積也又引謂蓄積之以待無也葢兼舉演說文語古者太子謂之儲君﹞从人諸聲﹝直魚切五部儲偫爲雙聲﹞\n【僃】愼也﹝心部曰愼者謹也言部曰謹者愼也得僃而三字同訓或疑僃訓愼未盡其義不知用部曰𤰈具也此今之僃字僃行而𤰈廢矣𤰈廢而僃訓具尟知其古訓愼者今義行而古義廢矣凡許之書所以存古形古音古義也方言曰僃咸也此具之義也又曰敕戒僃也此愼之義也﹞从人𤰈聲﹝平祕切古音在一部﹞\n【𠈍】古文僃\n【位】列中庭之左右﹝當作𠂇又﹞謂之位﹝庭當作廷字之誤也廴部曰廷朝中也釋宮曰中庭之左右謂之位郭云羣臣之列位也周語注亦曰中廷之左右曰位按中廷猶言廷中古者朝不屋無堂階故謂之朝廷朝士掌外朝之"},
{"n":"375-3","t":"位左九棘孤卿大夫位焉右九棘公侯伯子男位焉面三槐三公位焉司士掌治朝之位王南鄕三公北面東上孤東面北上卿大夫西面北上王族故虎士在路門之右南面東上大僕大右大僕從者在路門之左南面西上雖有北面南面之臣皆以左右約舉之左傳云有位于朝是也引伸之凡人所處皆曰位﹞从人立﹝㑹意于僃切十五部按小宗伯掌神位故書位作立古文春秋公即位爲公即立古者立位同字葢古音十五部與八部多合韵﹞\n【儐】導也﹝導者導引也周禮司儀注曰出接賓曰擯聘禮卿爲上擯大夫爲承擯士爲紹擯注曰擯謂主國之君所使出接賓者也士冠禮擯者請期注曰擯者有司佐禮者在主人曰擯按擯經典多作擯史記作賓廉藺列傳設九賓於廷是也○聘禮賓用束錦儐勞者又儐之如初又儐之兩馬束錦又無儐凡言儐者九鄭曰上於下曰禮敵者曰儐上於下曰禮謂如主國之禮聘賓是也敵者曰儐謂如儐勞者儐歸饔餼者等是也鄭據禮經字作儐是以周禮司儀賓亦如之賓使者如初之儀皆云賓當爲儐易賓爲儐取賓禮相待之義非擯相之義也然則合"},
{"n":"376","t":"二禮訂之擯相字當从手賓禮字當从人許儐擯合而一云導也與二禮及鄭說不合劉昌宗說聘禮儐與擯同雖本許而令學者惑矣今禮經石本版本於此九儐字內錯出擯字非是○又毛詩絲衣繹賓尸也有司徹賓尸經典釋文古本皆作賓又無必刄反之音而唐宋石本版本賓儐錯出要之古無作儐尸者此學者所當知也○小雅儐爾籩豆傳曰儐陳也﹞从人賓聲﹝必刄切十二部﹞\n【擯】儐或从手﹝今經典作擯相字多從此莊子徐無鬼注曰擯棄也此義之窮則變也擯之言屛也﹞\n【偓】偓佺﹝逗﹞古仙人名也﹝偓佺見上林賦韋昭郭璞說略同﹞从人屋聲﹝於角切郭璞音屋三部篇韵曰偓促今義也﹞\n【佺】偓佺也从人全聲﹝此緣切十四部﹞\n【㒤】心服也﹝心部懾下一曰心服也然則二字音義同廣韵無㒤﹞从人聶聲﹝齒涉切八部﹞\n【仢】約也﹝㬪韵爲訓釋天曰奔星爲仢約舊作彴約佩觿辨證曰字从人不从彳或云許本作仢約也三字爲旬﹞从人勺聲﹝徒厯切古音在二部仢約讀如招搖﹞\n【儕】等輩也﹝等齊𥳑也故凡齊皆曰等樂記曰先王之喜怒皆得其儕焉喜則天下和之怒則暴亂者畏之注儕猶輩類﹞从人齊聲﹝仕皆切十五部﹞春秋傳曰吾儕小人﹝左傳宣十一年襄十七年文﹞\n【倫】輩也﹝軍發車百兩爲輩引伸之同類之次曰輩鄭注曲禮樂記曰倫猶類也注既夕曰比也注中庸曰猶比也﹞从人侖聲﹝力屯切十三部﹞一曰道也﹝小雅有倫有脊傳曰倫道脊理也論語言中倫包注倫道也理也按粗言之曰道精言之曰理凡注家訓倫爲理者皆與訓道者無二﹞\n【侔】齊等也﹝輪人注曰侔上下等又曰侔等也弓人注曰侔猶均也又曰侔猶等也﹞从人牟聲﹝莫浮切三部﹞\n【偕】彊也﹝小雅北山偕偕士子傳曰偕偕強壯皃﹞从人皆聲﹝古諧切十五部﹞一曰俱也﹝魏風行役夙夜必偕傳曰偕俱也﹞詩曰偕偕士子\n【俱】皆也﹝皆各本作偕字之誤也今正白部曰皆俱䛐也與此爲互訓詩有假具爲俱者如大叔于田火烈具舉是也﹞从人具聲﹝舉朱切古音在四部﹞\n【儹】冣也﹝冣才句切各本誤作最今正廣韵曰儹聚也冣聚古通用木部欑竹部籫義皆相近李善引楊雄覈靈賦曰文王之始起浸仁漸義會賢儹智儹音攢﹞从人贊聲﹝作管切十四部﹞\n【倂】竝也﹝十篇曰竝者倂也與此爲互訓並古音在十部讀如旁倂古音在十一部讀如幷竝倂義有別許互訓者禮經注曰古文並今文作倂是古二字同也﹞从人幷聲﹝此舉形聲包會意卑正切十一部﹞\n【傅】相也﹝左傳鄭伯傅王注曰傅相也賈子曰傅傅之德義古假爲敷字如禹敷土亦作禹傅土是也亦爲今之附近字如凡言附箸是也﹞从人尃聲﹝方遇切五部﹞\n【侙】惕也﹝惕者敬也﹞从人式聲﹝恥力切一部﹞春秋國語曰於其心侙然是也﹝吳語申胥曰夫越王之不忘敗吳於其心也戚然服士以司吾閒韋注曰戚猶惕也按韋本葢亦作侙轉寫譌之耳許云惕韋云猶惕者韋擬此字本義不訓惕也﹞\n【俌】輔也﹝謂人之俌猶車之輔也﹞从人甫聲讀若撫﹝芳武"},
{"n":"376-3","t":"切五部按俌見釋詁弼棐輔比俌也郭云俌猶輔也廣韵曰俌出埤蒼葢輔專行而俌廢矣﹞\n【倚】依也从人奇聲﹝於綺切古音在十七部﹞\n【依】倚也从人衣聲﹝於稀切十五部﹞\n【仍】因也﹝釋詁曰攘仍因也大雅常武傳曰仍就也就與因義一也周禮故書仍爲乃﹞从人乃聲﹝如乗切六部﹞\n【佽】便利也﹝小雅車攻決拾既佽傳曰佽利也按百官公卿表更名左弋爲佽飛葢取便利之意﹞从人次聲﹝七四切十五部﹞詩曰決拾既佽一曰遞也﹝此與次音義同車攻鄭箋云謂手指相次比也唐風胡不佽焉傳曰佽助也箋云何不相推次而助之皆遞之意也﹞\n【佴】佽也﹝此冡遞訓言司馬遷傳曰僕又佴之蠶室如淳曰佴次也若人相次也一本佴作茸蘇林云茸次也若人相俾次蘇以謂茸當作佴耳佴之蠶室猶云副貳之以蠶室也小顏乃欲讀爲搑云推致蠶室中殊非文義﹞从人耳聲﹝仍吏切一部﹞\n【倢】佽也﹝按上解冡遞訓此解冡便利之訓廣雅曰倢疾也廣韵曰倢斜出也便也"},
{"n":"377","t":"利也玉篇曰詩云征夫倢倢倢倢樂事也本亦作捷按倢伃婦官也亦作婕妤葢言敏捿而又安舒與﹞从人疌聲﹝子葉切八部﹞\n【侍】承也﹝承者奉也受也凡言侍者皆敬恭承奉之義﹞从人寺聲﹝小徐作从人从寺時吏切一部﹞\n【傾】仄也﹝仄部曰仄傾也二字互訓古多用頃爲之又按仄當作夨夨下曰傾頭也引申謂凡夨皆曰傾夨與仄義小異﹞从人頃頃亦聲﹝去營切十一部﹞\n【側】旁也﹝不正曰仄不中曰側二義有別而經傳多通用如反側當爲反仄仄者未全反也﹞从人則聲﹝阻力切一部﹞\n【侒】宴也﹝宀部曰宴安也侒與安音義同﹞从人安聲﹝烏寒切十四部﹞\n【侐】靜也﹝靜者審也悉也知審諦也魯頌曰閟宮有侐傳曰侐淸淨也淨乃靜之字誤周頌假以溢我傳曰溢愼也許作誐以謐我謐靜語也一曰無聲也左傳作何以恤我尙書惟㓝之恤伏生尙書作惟㓝之謐史記作惟㓝之靜爾雅溢愼謐靜也溢者恤之字誤莊子書云以言其老洫也近死之心莫使復陽也老洫者枯靜之意莊子洫本亦作溢周頌之恤莊子之洫皆侐之假借侐與謐古音同部﹞从人血聲﹝况逼切古音在十二部﹞詩曰閟宮有侐\n【付】予也﹝予者推予也尙書天既孚命正厥德今文尙書作天既付命正厥德﹞从寸持物㠯對人﹝寸者手也方遇切古音在四部﹞\n【俜】俠也﹝丂部曰甹俠也三輔謂輕財者爲甹然則俜甹音義皆同﹞从人甹聲﹝普丁切十一部韵㑹作从人甹甹亦聲﹞\n【俠】俜也﹝荀悅曰立氣齊作威福結私交以立彊於世者謂之游俠如淳曰相與信爲任同是非爲俠所謂權行州里力折公侯者也或曰任氣力也俠甹也按俠之言夾也夾者持也經傳多假俠爲夾凡夾皆用俠﹞从人夾聲﹝从二人之夾非二入之㚒也胡頰切八部﹞\n【儃】儃何也﹝未聞假令訓爲儋何則又不當析廁於此或當作儃回九章曰欲儃佪以干傺又曰入溆浦余儃佪王逸曰儃佪猶低佪也洪興祖曰儃知然切﹞从人亶聲﹝徒干切十四部﹞\n【侁】行皃﹝招䰟曰豺狼從目往來侁侁王逸曰侁侁往來聲也詩曰侁侁征夫﹞从人先聲﹝所臻切十三部﹞\n【仰】舉也﹝與卬音同義近古卬仰多互用﹞从人卬﹝此舉會意包形聲魚㒳切十部﹞\n【侸】立也﹝十篇曰立侸也與此爲互訓今本立下改爲住也則不可通矣侸讀若樹與尌豎音義同不當作住今俗用住字乃駐逗二字之俗非侸字之俗也﹞从人豆聲讀若樹﹝常句切古音在四部按侸玉篇作？云今作樹廣韵曰？同尌葢樹行而侸尌豎廢幷？亦廢矣﹞\n【㒍】𠂹皃﹝老子曰儽儽兮若無所歸王弼陸希聲本同今按此㒍㒍之誤河上公本作乗乗㒍從積絫之絫與乗義相近樂記纍纍乎端如貫珠音義云本又作累即絫字㒍㒍爲垂皃則與絫絫義同也﹞从人絫聲﹝各本篆皆作儽解皆作纍聲今正絫者增也从厽从糸厽亦聲在古音十六部纍者綴得理也亦大索也从糸畾聲在古音十五部二字古形古音皆不同而後人亂之人部有㒍有儡形音義皆各殊也廣韵六脂曰儽亦作傫傫是儽非累即絫也集韵脂類篇皆首列㒍次列儽知㒍爲正體矣惟玉篇廣韵集韵力追力罪切皆不若集韵入五寘力僞一切合於古﹞一曰嬾"},
{"n":"377-3","t":"懈﹝廣雅曰㒍㒍疲也是其義也今廣雅字尙从絫不誤史記纍纍若䘮家之狗韓詩外傳作羸乎若䘮家之狗然　則正當作㒍也集韵五寘病困謂之儽字體亦誤﹞\n【侳】安也从人坐聲﹝則臥切十七部﹞\n【偁】揚也﹝揚者飛舉也釋言曰偁舉也郭注引尙書偁爾戈玉篇引左傳禹偁善人凡古偁舉偁謂字皆如此作自序云其偁易孟氏書孔氏子篆下云人以爲偁自稱行而偁廢矣稱者今之秤字﹞从人爯聲﹝處陵切六部﹞\n【伍】相參伍也﹝參三也伍五也周禮曰五人爲伍凡言參伍者皆謂錯綜以求之易繫辭曰參伍以變荀卿曰窺敵制勝欲伍以參韓非曰省同異之言以知朋黨之分偶參伍之騐以責陳言之實又曰參之以比物伍之以合參史記曰必參而伍之漢書曰參伍其價以類相準此皆引伸之義也﹞从人五﹝五亦聲也疑古切五部﹞\n【什】相什𠈃也﹝族師職曰五家爲比　　　　十家爲聯五人爲伍十人爲聯使之相𠈃相受鄭云𠈃猶任也宮正注五人爲伍二伍爲什雅頌以十篇爲一什按後世曰什物古曰任器古今語也任急言之曰什如唐人詩十可讀如諶也周禮牛人司𣜩皆有任器鄭云任猶用也﹞从人十﹝此舉㑹意包形聲是執切七部﹞\n【佰】相什佰也﹝佰汲古閣作伯誤佰連什言者猶伍連參言也佰之言百也廣韵一百爲一佰過秦論曰俛起什佰之中漢書音義云首出十長百長之中此謂十人之長爲什百人之長爲佰也食貨志無農夫之苦有仟佰之得師古云仟千錢也佰百錢也佰莫白反今俗猶謂百錢爲一佰按仟字罕見廣韵集韵類篇皆曰千人之長曰仟毛晃云出文字音義食貨志語意謂兼十偣百倍之利耳顏注非仟疑本作什顏不音千可證﹞从人百﹝博陌切古音在五部﹞\n【佸】會也﹝王風君子于役曰曷其有？傳曰？會也此以㬪韵爲訓﹞从人昏聲﹝古？切十五部﹞詩曰曷其有？一曰？？力皃﹝小徐本無此六字篇韵亦皆無﹞\n【佮】合也从人合聲﹝古沓切七部﹞\n【𢼸】眇也﹝眇各本作妙今正凡古言？眇者即今之微妙字眇者小也引伸爲凡細之偁微者隱行也微行而？廢矣玉篇有？字"},
{"n":"378-1","t":"引書虞舜側？亦？之俗體也﹞从人从攴豈省聲﹝鉉等曰豈字从？省？不應从豈省疑从耑省耑物初生之題尙？也無非切十五部﹞\n【傆】也﹝黠史記所謂桀黠也傆葢謂鄕原﹞从人原聲﹝魚怨切十四部﹞\n【作】起也﹝秦風無衣傳曰作起也釋言穀梁傳曰作爲也魯頌駉傳曰作始也周頌天作傳曰作生也其義別而略同別者所因之文不同同者其字義一也有一句中同字而別之者如小雅作而作詩箋云上作起也下作爲也辵部曰迮迮起也然則作迮二篆音義同古文假借乍爲作﹞从人乍聲﹝則洛切五部﹞\n【假】非眞也﹝又部曰叚借也然則假與叚義略同六書六曰假借謂本無其字依聲託事也﹞从人叚聲﹝古雅切古音在五部﹞虞書曰﹝虞書當作唐書說見禾部﹞假于上下﹝堯典文此引經說假借也彳部曰徦至也經典多借假爲徦故偁之淺人不得其例乃於虞書曰之上𡚶加一曰至也四字又分非眞也爲古雅切至也爲古頟切而不知古音無此區別也今刪正學者苟於全書引經說假借之處皆憭然則"},
{"n":"378-2","t":"無所惑矣○毛詩雲漢傳泮水傳假至也烝民玄鳥長發箋同此皆謂假爲徦之假借字也其楚茨傳格來也抑傳格至也亦謂格爲徦之假借字也又那傳烈祖傳假大也此與賓筵卷阿傳之嘏大也同謂假爲嘏之假借字也又假樂傳維天之命傳假嘉也此謂假爲嘉之假借字也﹞\n【借】假也从人昔聲﹝資昔切古音在五部按小徐本無此字張次立乃依大徐增之故曰資昔切而不曰資昔反也大徐依注義序例偏㫄所有而補正文者十九字借其一也序曰六書六曰假借又部叚下曰借也此處當有借篆可知矣爾雅音義釋鳥唶唶下曰說文云借字也按云當作之唶乃諎之或體今許書諎下無叚諎之訓豈通作借而遂刪之與聞疑載疑孰理而董之矣古多用藉爲借如言藉令即假令也﹞\n【侵】漸進也﹝漸當作？？進也侵之言駸駸也水部浸淫隨理也浸淫亦作侵淫又侵陵亦漸逼之意左傳曰無鐘𡔷曰侵穀梁傳曰苞人民毆牛馬曰侵公羊傳曰觕者曰侵精者曰伐又穀梁傳曰五穀不𦫵謂之大侵﹞从人又持帚﹝句﹞若埽之進﹝釋持帚之意﹞又﹝逗﹞手也﹝七林切七部﹞\n【儥】見也﹝貝部賣下曰？也？者行且賣也賣即周禮之儥字今之鬻字儥訓見即今之覿字也釋詁曰覿見也公羊傳穀梁傳士昏禮聘禮論語鄭注國語韋注皆同按經傳今皆作覿覿行而儥廢矣許書無覿字獨存古形古義於此也以他字例之葢禮經古文作儥今文作覿許從古文不從今文歟大徐本竊取周禮改見爲賣非是周禮儥訓買玉篇作儥買也今又作賣則誤之中又有誤焉﹞从人𧶠聲﹝余六切按此音非也今音徒歷切古音徒谷切三部﹞\n【𠊱】司望也﹝司各本作伺非今正司者今之伺字也曹風𠋫人傳云𠋫人道路送賓客者周禮𠋫人注云𠋫𠋫迎賓客人來者按凡覻伺皆曰𠋫因之謂時爲𠋫﹞从人侯聲﹝胡遘切四部﹞\n【償】還也﹝廣雅曰復也左傳西鄰責言不可償也杜云不可報償﹞从人賞聲﹝食章切十部亦市亮切﹞\n【僅】材能也﹝材今俗用之纔字也三蒼及漢書作纔鄭注禮記周禮賈逵注國語東觀漢記及諸史並作裁許書水部雨部？部作財此作材材能言僅能也公羊傳僖十"},
{"n":"379","t":"六年曰是月者何僅逮是月也何注在月之幾盡故曰劣及是月定八年曰公斂處父帥師而至慬然後得免慬葢僅之譌字射義葢㢙有存者言存者甚少㢙即僅字广部廑下曰少劣之居也與僅義略同唐人文字僅多訓庶幾之幾如杜詩山城僅百層韓文初守雎陽時士卒僅萬人又家累僅三十口桺文自古賢人才士被謗議不能自明者僅以百數元微之文封章諫草䋣委箱笥僅逾百軸此等皆李涪所謂以僅爲近遠者於多見少於僅之本義未隔也今人文字皆訓僅爲但﹞从人堇聲﹝渠吝切十三部﹞\n【代】㪅也﹝㪅者改也士䘮禮䘮大記注同凡以此易彼謂之代次第相易謂之遞代凡以異語相易謂之代語假代字爲世字起於唐人避諱世與代義不同也唐諱言世故有代宗明既有世宗又有代宗斯失之矣﹞从人弋聲﹝徒耐切一部﹞\n【儀】度也﹝度法制也毛傳曰儀善也又曰儀宜也又曰儀匹也其義相引伸肆師職曰古書儀但爲義今時所謂義古書爲誼按如文王傳曰義善也此與釋詁及我將傳儀善也正同謂此義爲儀之假借字也﹞从人義聲﹝魚羈切古音在十七部﹞\n【傍】近也﹝古多假並爲之如史記始皇紀並河以東武帝紀並海是也亦假旁爲之見溝洫志食貨志﹞从人旁聲﹝此舉形聲包會意也韵會無聲步光切十部按亦讀去聲﹞\n【佀】像也﹝各本作象也小徐作象肖也皆非今正像下曰佀也與此互訓是爲轉注度古本二篆必相屬不知何時轉寫遠隔又皆改其說解耳相像曰相似古今無異䛐緣俗閒用象爲像乃致𡚶改許書廣雅曰似類也又曰似象也又曰似若也皆似之本義也詩斯干裳裳者華卷阿江漢傳皆曰似嗣也此謂似爲嗣之假借字也斯干似續妣祖箋云似讀爲已午之巳已續妣祖者謂已成其宮廟也此謂似爲已之假借字也﹞从人㠯聲﹝詳里切一部𣜩作似﹞\n【像】佀也﹝各本作象也今依韵會所據本正象者南越大獸之名於義無取雖韓非曰人希見生象也而案其圖以想其生故諸人之所以意想者皆謂之象然韓非以前或衹有象字無像字韓非以後小篆既作像則許𣃔不以象釋似復以象釋像矣毄辭曰爻也者效此者也象也者像此者也又曰象也者像也爻也者效天下之動者也葢象爲古文聖人以像釋之雖他本像亦作象然鄭康成王輔嗣本非不可信也凡形像圖像想像字皆當从人而學者多作象象行而像廢矣許書二曰象形度許固必作像形招䰟云像設君室﹞从人象聲﹝鉉本云从人从象象亦聲此葢用韓非語竄改也今依韵會所據小徐本﹞讀若養字之養﹝古音如此故今云式㨾即像之俗也或又用樣爲之今音徐兩切十部此篆原在後文僔篆下倦篆上今移廁此﹞\n【便】安也﹝古與平辨通用如史記便章百姓古文尙書作平今文尙書作辨毛詩平平左右左傳作便蕃左右﹞人有不？㪅之故从人㪅﹝此會意房連切亦去聲古音葢在十一部﹞\n【任】𠈃也﹝按上文云𠈃養也此云任𠈃也二篆不相屬者𠈃之本義尙書所謂𠈃抱任之訓𠈃則𠈃引伸之義如今言𠈃舉是也周禮五家爲比使之相𠈃注云𠈃猶任也又孝友睦婣任恤注云任信於友道也引伸之凡儋何曰任小雅我任我輦我車我牛傳云任者輦者車者牛者四云者者皆謂人也邶風傳任大也即釋詁之壬大也﹞从人壬聲﹝如林切七部﹞\n【俔】諭也﹝各本作譬諭今依詩正義訂言部曰譬者諭也則言諭巳足矣大雅大明曰俔天之妹傳曰俔磬也此以今語釋古語俔者古語磬者今語二字雙聲是以毛詩作俔韓詩作磬如十七篇之有古今文孔穎達云如今俗語譬喻云磬作然許不依傳云磬而云諭者磬非正字以六書言之乃俔之假借耳不得以假借字釋正字也磬罄古通用爾雅罄盡也猶言竟是天之妹也﹞一曰閒見﹝閒各本作聞今正釋言曰閒俔也正許所本上訓用毛韓說此訓用爾雅說爾雅亦釋詩也閒音諫若言不可多見而閒見之爾雅無見字許益見字者以其篆从見也容爾雅原文今有倒奪矣郭景純以左傳謂之諜釋之恐非﹞从人从見﹝此㑹意包形聲苦甸切十四部﹞詩曰俔天之妹\n【優】饒也﹝食部饒下曰飽也引伸之凡有餘皆曰饒詩瞻卬傳曰優渥也箋云寛也周語注曰優饒也魯語注曰優裕也其義一也引伸之爲優游爲優柔爲俳優商頌布政憂憂小雅既瀀既渥今本皆假優爲之﹞从人憂聲﹝於求切三部﹞一曰倡也﹝倡者樂也謂作妓者即所謂俳優也左傳陳氏鮑氏之圉人爲優晉語公之優曰施﹞\n【僖】樂也﹝此字之本義少用其𣜩變爲嬉李注洞簫賦引說文嬉樂也即謂此也謚法有釐有僖周書二謚並出而春秋三傳僖公史漢皆作釐公殆史漢假釐爲僖乎謚法曰小心畏忌曰僖﹞从人喜聲﹝許其切一部﹞\n【偆】富也﹝廣韵曰厚也富也若白虎通曰春之爲言偆偆動也春秋繁露曰偆偆者喜樂之貌也葢皆蠢之假借字﹞从人萅聲﹝尺允切十三部﹞\n【俒】完也﹝以㬪韵爲訓﹞逸周書曰朕實不朙㠯俒伯父﹝逸周書者謂漢志七十一篇之周書也今大戒解有朕實不明句本典解云今朕不知明德所則政教所行字民之道禮樂所生非不念而知故問伯父許所據未知即此以不也以俒伯父俒當爲溷字之假借經史亦作慁儒行曰不慁君王注慁猶辱也史記酈陸傳無久慁公爲也范雎蔡澤傳是天以寡人慁先生語意皆同此引經說假借之例﹞从人从完﹝胡困切按此字本義當讀如完在十四部胡困切者借爲溷字之音也﹞\n【儉】約也﹝約者纒束也儉者不敢放侈之意古假險爲儉易儉德辟難或作險﹞从人僉聲﹝巨險切七部﹞\n【偭】鄕也﹝鄕今人所用之向字也漢人無作向者少儀尊壺者面其鼻注云鼻在面中言鄕人也按許所據作偭說與鄭同偭訓鄕亦訓背此竆則變變則通之理如廢置徂存苦快之例離騷偭規矩而改錯王逸曰偭背也賈誼弔屈原曰偭蟂獺以隱處應劭曰偭背也項羽傳馬童面之張晏曰背之也張？傳上具獄事不可郤者爲涕泣面而封之師古曰謂偝之也惠氏定宇左傳補注曰面縛之謂反背而縛之𦒱工記審曲面勢先鄭釋以陰陽之面背許言鄕不言背者述其本義也古通作面﹞从人面聲﹝此與形聲包會意彌箭切十四部﹞禮少儀曰尊壷者偭其鼻\n【俗】習也﹝以雙聲爲訓習者數飛也引伸之凡相效謂之習周禮大宰禮俗以馭其民注云禮俗昏姻䘮紀舊所行也大司徒以俗敎安注俗謂土地所生習也曲禮入國而問俗注俗謂常所行與所惡也漢地理志曰凡民函五常之性其剛柔緩急音聲不同繫水土之風氣故謂之風好"},
{"n":"380-2","t":"惡取舍動靜無常隨君上之情欲謂之俗﹞从人谷聲﹝似足切三部﹞\n【俾】益也﹝俾與埤朇裨音義皆同今裨行而埤朇俾皆廢矣經傳之俾皆訓使也無異解葢即益義之引伸釋詁俾從也釋言俾職也亦皆引伸之義手部挾下曰俾持亦部㚒下曰蔽人俾㚒古或假卑爲俾﹞从人卑聲﹝幷弭切十六部﹞一曰俾門侍人﹝未聞或曰如寢門之內豎是閽寺之屬近得陽湖莊氏述祖說門侍人當是鬥持人之誤挾下曰俾持也正用此義按此條得此挍正可謂渙然冰釋矣﹞\n【倪】俾也﹝然則倪亦訓益也若孟子反其旄倪借爲嫛婗之婗也爾雅左倪不類右倪不若左傳注城上僻倪借倪爲睨也莊子不知端倪借端爲耑借倪爲題也題者物初生之題也﹞从人兒聲﹝五雞切十六部﹞\n【億】安也﹝晉語億寧百神注億安也吳語億負晉衆庶注曰億安也左傳曰不能供億曰心億則樂曰我盍姑億吾鬼神而寧吾族姓杜注皆曰安也此億字之本義也今則本義廢矣或假爲萬？字諸經所用皆是也或假爲意字如論語不億不信億則屢中是也億則屢中漢書貨殖傳作意毋意毋必諸家偁作億必是可證矣﹞从人？聲﹝於力切一部﹞\n【使】令也﹝大徐令作伶誤令者發號也釋詁使從也其引伸之義也按許書無駛駛字左傳吏走問諸朝本作使走問諸朝古注使速疾之意也又鬯部𩰢烈也讀若迅葢此二字即今之駛？字乎水部沑水吏也吏同使謂水疾﹞从人吏聲﹝疏士切一部﹞\n【𠊾】𠊾﹝此複舉字之未刪僅存者﹞左右兩視﹝兩葢古本作㒳目部曰睽目不相聽也？即睽之或字耳﹞从人癸聲﹝其季切十五部﹞\n【伶】弄也﹝徐鍇曰伶人者弄臣也毛詩寺人之令釋文曰令韓詩作伶云使伶古伶人字本作泠泠人樂官也﹞从人令聲﹝郞丁切十一部﹞益州有建伶縣﹝地理志郡國志益州郡皆有建伶縣今雲南雲南府西北有建伶廢縣﹞\n【儷】棽儷也﹝林部棽下曰木枝條棽儷也義已見彼故此但云棽儷也與同部偓下云偓佺仙人也佺下但云偓佺也例同按左傳伉儷杜云儷偶也士冠禮聘禮儷皮鄭云儷猶㒳也古文儷爲離月令宿離不貣鄭云離讀爲儷偶之儷許"},
{"n":"381","t":"但取枝條棽儷之訓不及其他於从人之意未合於全書大例未符恐非許書之舊﹞从人麗聲﹝呂支切十六部﹞\n【傳】遽也﹝辵部曰遽傳也與此爲互訓此二篆之本義也周禮行夫掌邦國傳遽注云傳遽若今時乗傳騎驛而使者也玉藻士曰傳遽之臣注云傳遽以車馬給使者也左傳國語皆曰以傳召伯宗注皆云傳驛也漢有置傳馳傳乗傳之不同按傳者如今之驛馬驛必有舍故曰傳舍又文書亦謂之傳司關注云傳如今移過所文書是也引伸傳遽之義則凡展轉引伸之偁皆曰傳而傳注流傳皆是也後儒分別爲知戀直戀直攣三切實一語之轉﹞从人專聲﹝直戀切十四部按廣韵傳注直戀切郵馬知戀切﹞\n【倌】小臣也﹝鄘風定之方中曰命彼倌人傳曰倌人主駕者按許說異毛小臣葢謂周禮小臣上士四人大僕之佐也一云左傳所謂巾車脂舝也﹞从人官聲﹝古患切十四部﹞詩曰命彼倌人\n【价】善也﹝大雅板曰价人維藩釋詁及傳曰价善也箋云价甲也被甲之人謂卿士掌軍事者葢鄭易价爲介也詩正義引爾雅作价今爾雅作介善也葢非善本﹞从人介聲﹝古拜切十六部﹞詩曰价人維藩\n【仔】克也﹝周頌曰佛時仔肩克也箋云仔肩任也按克勝也勝與任義似異而同許云仔克也釋詁云肩克也許云克肩也然則仔肩絫言之耳﹞从人子聲﹝子之切一部﹞\n【𠈪】送也﹝𠈪今之媵字釋言曰媵將送也周易媵口說也虞曰媵送也燕禮大射媵觚于賓鄭注媵送也九歌曰魚隣隣兮媵予王注媵送也送爲媵之本義以姪娣送女乃其一耑耳公羊傳曰媵者何諸侯娶一國則二國往媵之以姪娣從是也今義則一耑行而全者廢矣﹞从人灷聲﹝今形从女者由一耑之義獨行故也灷許書無此字而送𠈪朕皆用爲聲此亦許書奪屚之一也以證切六部朕送二字古音當亦在六部也﹞吕不韋曰有侁氏㠯伊尹𠈪女﹝吕氏春秋孝行覽本味篇曰湯於是請取婦爲婚有侁氏喜以伊尹爲媵送女爲送二字乃後人所𡚶增許所據不如是凡許引吕氏春秋皆直書吕不韋曰此與爝下是也惡其人也﹞古文㠯爲訓字﹝訓與𠈖音部既相距"},
{"n":"381-2","t":"甚遠字形又不相似如疋足屮艸丂亏之比今按訓當作揚由揚譌詠由詠復譌訓始則聲誤終則字誤耳檀弓杜蕢洗而揚觶注云舉爵於君也禮揚作媵揚舉也媵送也揚近得之據此知禮經作媵記作揚媵爲古文揚字燕禮媵觚於賓注云讀或爲揚葢禮家舊讀媵爲揚許亦用禮家舊讀說也若今文禮媵作騰騰正與揚義協﹞\n【俆】緩也﹝與徐義略同齊世家田常執𥳑公於俆州索隱曰徐廣音舒其字从人左氏作舒說文作䣄按魯世家作徐﹞从人余聲﹝似魚切五部﹞\n【偋】僻寠也﹝寠者無禮之居也廣韵曰偋隱僻也無人處引字統云廁也按偋與屛庰義略同﹞从人屛聲﹝毗正切十一部﹞\n【伸】屈伸﹝屈者無尾也伸之反也屈伸謠俗共知之語故以爲訓屈亦作詘所謂隨體詰詘也伸古經傳皆作信周易詘信相感而利生焉又尺蠖之詘以求信也又引而信之韋昭漢書音義云信古伸字謂古文假借字許書冣目曰近而申之以究萬原古本申作信又虫部尺蠖屈伸蟲也太平御覽引作曲信蟲﹞从人申聲﹝疑此字不古古但作詘信或用申爲之本"},
{"n":"381-3","t":"無伸字以屈伸訓伸篆亦非說解之體宋毛晃曰古惟申字後加立人以別之失人切十二部﹞\n【伹】拙也﹝廣韵作拙人當是說文古本拙者不巧也廣雅曰伹鈍也玉篇引之集韵類篇皆引之云千余切今廣雅乃譌爲但度滿切矣按此字千余切與粗同紐即今粗笨字也廣韵衹有七余一切玉篇七閭祥閭二切﹞从人且聲﹝似魚切五部﹞\n【㒄】意膬也﹝意者志也膬者耎易破也意膬謂有此意而不堅玉篇云意急而懼葢說說文之語也或曰當作膬意○通俗文曰痛聲曰痏警聲曰㒄㒄于𥳑切﹞从人然聲﹝人善切十四部﹞\n【偄】弱也﹝此與懦儒二字義略同而音形異懦儒皆需聲偄耎聲也二聲轉寫多淆所當覈正矣偄从人亦或从心左傳穀梁傳皆曰宮之奇之爲人也偄注皆云弱也左傳音義曰偄本又作耎乃亂反又乃貨反弱也字林愞音乃亂反懦音讓夫反云弱也按左傳此音義今本譌甚𦒱正之如此古者耎聲本在元寒部而入歌戈部需聲本在侯部而入虞部分別劃然古假耎爲偄𦒱工記馬不契耎鄭云耎讀爲畏偄之偄自唐初耎已譌需﹞从人从耎﹝此舉會意包形聲也？部耎讀若畏偄二字義近音同奴亂切十四部又奴貨切音之轉也○偄亦而沇切俗作輭譌作軟王氏念孫曰軟當𨋁之譌﹞\n【倍】反也﹝此倍之本義中庸爲下不倍緇衣信以結之則民不倍論語斯遠鄙倍皆是也引伸之爲倍文之倍大司樂注曰倍文曰諷不面其文而讀之也又引伸之爲加倍之倍以反者覆也覆之則有二面故二之曰倍俗人䤨析乃謂此專爲加倍字而倍上倍文則皆用背餘義行而本義廢矣倍之或體作偕見坊記投壷荀卿子﹞从人咅聲﹝薄亥切一部﹞\n【傿】引爲賈也﹝引猶張大之賈者今之價字引爲價所謂豫價也後漢書崔烈入錢五百萬得爲司徒及拜靈帝顧謂親倖曰悔不小傿可至千萬﹞从人焉聲﹝於建切十四部﹞\n【僭】儗也﹝各本作假也今依玉篇所引正廣韵亦云擬也以僭儗二篆相聯互訓知作假之非矣以下儗上僭之本義也引伸之則訓差大雅不僭不賊傳是也又訓不信小雅覆謂我僭箋是也其小雅巧言傳曰僭數也則謂僭即譖之假借也詩亦假譖爲僭如大雅桑柔瞻卬"},
{"n":"382-1","t":"箋是也﹞从人朁聲﹝子念切七部﹞\n【儗】僭也﹝以下僭上此儗之本義如史記說卓王孫田池射獵之樂儗於人君是也與手部擬訓度不同曲禮儗人必於其倫注儗猶比也此引伸之義也漢書食貨志假疑爲儗又假儗爲黍稷薿薿﹞从人疑聲﹝依小徐本魚己切一部﹞一曰相疑﹝此别一義﹞\n【偏】頗也﹝頗頭偏也引伸爲凡偏之偁故以頗釋偏二字雙聲尙書無偏無頗絫言之也周易翩翩古文作偏偏﹞从人扁聲﹝芳連切十二部﹞\n【倀】𤝵也﹝𤝵者狾犬也假借爲人狂之偁仲尼燕居曰譬猶瞽之無相倀倀乎其何之廣韵四十三映曰朚倀失道皃﹞从人長聲﹝楮羊切十部﹞一曰仆也﹝仆葉抄本作什俟攷﹞\n【𠐿】惛也﹝惛者不憭也釋訓曰儚儚洄洄惛也儚當作？與夢夢亂也義別﹞从人薨聲﹝呼肱切六部﹞\n【儔】翳也﹝翳者華葢也引伸爲凡覆蔽之偁按玉篇儔直流切侣也又大到切翳隱蔽也廣韵尤韵儔侣也直由切号韵儔隱也徒到切是儔有隱蔽之訓而其音與疇侣絕不同與翿？音同由"},
{"n":"382-2","t":"其義相近也翳義廢而侣義獨行矣然自唐以前用儔侣皆作疇絕無作儔者葢由古者一井爲疇並畔爲疇是以釋詁曰疇誰也注易注國策漢書者曰疇類也注國語者曰疇匹也下逮六朝辭賦皆不作儔元應之書曰王逸云二人爲匹四人爲疇疇亦類也今或作儔矣然則用儔者起唐初以至於今﹞从人壽聲﹝直由切三部按大徐此音失之不攷﹞\n【侜】有廱蔽也﹝廱今之壅字陳風防有鵲巢曰誰侜予美爾雅及傳曰侜張誑也誑亦壅蔽之意耳許不用毛傳者許以侜張乃尙書譸張之假借字非侜之本義故易之﹞从人舟聲﹝張流切三部﹞詩曰誰侜予美\n【俴】淺也﹝秦風小戎俴收釋言毛傳皆曰俴淺也﹞从人戔聲﹝慈衍切十四部﹞\n【佃】中也﹝廣韵曰營田玉篇曰作田今義非古義也許攴部自有畋字不必用佃爲之許所說者相傳古義﹞从人田聲﹝堂練切十二部﹞春秋傳曰乘中佃中佃﹝二字今補﹞一轅車也﹝左傳哀公十七年渾良夫乘衷甸兩牡杜曰衷甸一轅卿車許所據作中佃引"},
{"n":"382-3","t":"傳而釋之者孔穎達曰甸乗也四𠀉爲甸出車一乗故以甸爲名葢四馬爲上乗二馬爲中乗容許意同孔一曰一轅兩牡則一轅在兩牡之中是亦中也故絫言之曰中佃﹞\n【𠈈】小皃﹝小雅正月曰佌佌彼有屋傳曰佌佌小也許所據作？或作𢇌﹞从人龱聲﹝斯氏切十六部按細字亦？聲葢取雙聲﹞詩曰？？彼有屋\n【侊】小兒﹝小當作大字之誤也凡光聲之字多訓光大無訓小者越語句踐曰諺有之曰觥飯不及壷飱韋云觥大也大飯謂盛饌盛饌未具不能以虚待之不及壷飱之救飢疾也言己欲滅吳取快意得之而已不能待有餘力韓詩云觥廓也許所據國語作侊侊與觥音義同廣韵十一唐曰侊盛皃用韋注十二庚曰侊小皃用說文葢說文之譌久矣﹞从人光聲﹝古橫切古音讀如光十部﹞國語曰侊飯不及壷湌﹝壷湌各本作一食一由壷壹遞譌食奪偏旁今依玉篇廣韵所引說文正湌者食部或餐字也集韵正作餐壷湌猶左傳趙衰之壷飧史記操一豚蹄酒一壷皆謂薄少古壷有大小此非大一石之壷也○又按許所據竟"},
{"n":"383","t":"作一食未可知似不必改﹞\n【佻】愉也﹝古本皆作愉汲古閣作偷誤也心部曰愉薄也小雅鹿鳴曰視民不恌許所據作佻是毛傳曰恌愉也按釋言佻偷也偷者愉之俗字今人曰偷薄曰偷盜皆从人作偷他侯切而愉字訓爲愉悅羊朱切此今義今音今形非古義古音古形也古無从人之偷愉訓薄音他侯切愉愉者和氣之薄發於色也盜者澆薄之至也偷盜字古只作愉也凡古字之末流䤨析類如是矣周禮曰以俗敎安則民不愉注曰愉謂朝不謀夕服注左傳視民不佻云示民不愉薄唐風他人是愉傳曰愉樂也箋云愉讀曰偷猶取也此同字而各舉一義釋之愉讀曰偷如注周禮主以利得民云讀如上思利民之利耳然可見漢末已有从人之偷許不之取﹞从人兆聲﹝土彫切二部按佻訓苟且苟且者必輕故離騷注曰佻輕也方言曰佻疾也左傳楚師輕窕窕正佻之假借字﹞詩曰視民不佻\n【僻】辟也﹝辟大徐本作避非是辟者法也引伸爲辟人之辟辟人而人避之亦曰辟若周禮．閽人凡外內命婦出入則爲之辟孟子行辟人可也曲禮若主人拜則客還辟辟拜郊特牲有由辟焉包咸論語注躩盤辟皃也投壷主人盤旋曰辟賓盤旋曰辟大射儀賓辟注曰辟逡遁不敢當盛他書辟人辟邪辟寒辟塵之類語意大略相似自屛之者言則閽人離婁篇郊特牲是也自退者言則曲禮投壷論語注所云是也舟部般辟也即旋辟盤辟之謂辟之言邊也屛於一邊也僻之本義如是廣韵曰誤也邪僻也此引伸之義今義行而古義廢矣詩曰民之多僻﹞从人辟聲﹝普擊切十六部﹞詩曰宛如左僻﹝魏風葛屨文此引詩證僻之本義也今詩作辟者俗人不解易字而音避﹞一曰從旁牽也﹝此義稍別異﹞\n【伭】很也﹝心部曰？急也義略同﹞从人𢎺省聲﹝胡田切十二部﹞\n【伎】與也﹝舁部曰與者黨與也此伎之本義也廣韵曰侣也不違本義俗用爲技巧之技○小弁鹿斯之奔維足伎伎傳云伎伎舒皃按此伎伎葢與徥徥音義皆同﹞从人支聲﹝渠綺切十六部﹞詩曰？人伎忒﹝大雅．瞻卬文今詩伎作忮傳曰忮害也許所據作伎葢毛詩假伎爲忮故傳與雄雉同毛說其假借許說其本義也今詩則學者所竄易也﹞\n【侈】掩脅也﹝掩者掩葢其上脅者脅制其旁凡自多以陵人曰侈此侈之本義也吳語㚒溝而㢋我其字則㢋也其義則掩脅也﹞从人多聲﹝尺氏切古音在十七部﹞一曰奢泰也﹝泰字依韵會本補奢者張也泰者滑也凡傳云汰侈者即許書之泰字小雅曰侈兮哆兮此與上義別今上義廢而此義獨行矣三禮皆假移爲侈﹞\n【佁】癡皃﹝大人賦沛艾赳螑仡以佁儗兮張揖曰佁儗不前也此癡意也吕氏春秋出輿入輦命曰佁蹷之機高誘曰佁至也此別一義也﹞从人台聲讀若騃﹝夷在切一部﹞\n【𠋺】𠋺﹝此複舉字之未刪者﹞驕也﹝馬高六尺爲驕借爲倨傲之偁﹞从人蚤聲﹝穌遭切古音在三部﹞\n【僞】詐也﹝詐者欺也釋詁曰詐僞也按經傳多假爲爲僞如詩人之爲言即僞言月令作爲淫巧今月令云詐僞淫巧古文尙書南僞史記作南爲左傳爲讀僞者不一葢字涉於作爲則曰僞徐鍇曰僞者人爲之非天眞也故人爲爲僞是也荀卿曰桀紂性也堯舜僞也人之性惡其善者僞也不可學不可事而在人者謂之"},
{"n":"383-3","t":"性可學而能可事而成之在人者謂之僞又曰生之所以然者謂之性心慮而能爲之動謂之僞慮積焉能習焉而後成謂之僞荀卿之意謂堯舜不能無待於人爲耳玉裁昔爲謝侍郞墉作荀卿補注曾言之﹞从人爲聲﹝危睡切古音在十七部﹞\n【伿】惰也﹝惰者不敬也醫經解㑊之㑊當作此字﹞从人只聲﹝以豉切十六部﹞\n【佝】佝瞀也﹝各本作務也二字小徐作覆也皆誤今正佝瞀也三字爲句佝音寇瞀音茂㬪韵字二字多有或體子部？下作？瞀荀卿儒效作溝瞀漢五行志作區霿又作傋霿楚辭九辨作怐愗玉篇引作佝愗應劭注漢書作？霿郭景純注山海經作穀瞀其音同其義皆謂愚蒙也山海經注穀字葢有誤﹞从人句聲﹝苦𠋫切四部﹞\n【僄】輕也﹝方言曰𠆩僄輕也楚凡相輕薄或謂之𠆩或謂之僄也班固賦曰雖輕迅與僄狡按古或假剽爲之僄亦作嫖霍嫖姚是也﹞从人票聲﹝匹妙切二部﹞\n【倡】樂也﹝漢有黃門名倡常從倡秦倡皆鄭聲也東方朔傳有幸倡郭舍人則倡即俳也經傳皆用爲唱字周禮樂師凡軍大"},
{"n":"384","t":"獻教愷歌遂倡之故書倡爲昌鄭司農云樂師主倡也昌當爲倡按當云昌當爲唱﹞从人昌聲﹝尺亮切十部按當尺良切﹞\n【俳】戲也﹝以其戲言之謂之俳以其音樂言之謂之倡亦謂之優其實一物也﹞从人非聲﹝步皆切十五部﹞\n【僐】作姿也﹝廣雅曰僐態也﹞从人譱聲﹝常演切十四部𣜩作僐﹞\n【儳】儳互﹝逗﹞不齊也﹝今人作攙和字當用此周語戎翟？𣳚輕儳注云儳進退上下無列也曲禮曰長者不及毋儳言注云儳猶暫也左傳聲盛致志𡔷儳可也注云儳巖未整陳皆不齊之意表記儳焉如不終日亦同﹞从人毚聲﹝士咸切八部廣韵入去聲﹞\n【佚】佚民也﹝三字句論語微子篇逸民伯夷叔齊虞仲夷逸朱張桺下惠少連按許作佚民正字也作逸民者假借字佚从人故爲佚民字也孟子曰遺佚而不怨又以爲勞逸字如以佚道使民是也古失佚逸泆字多通用石經今文尙書母逸字作劮則許所不取廣雅錄之﹞从人失聲﹝夷質切十二部﹞一曰佚忽也﹝心部曰忽忘也按忘之言亡也﹞\n【俄】頃也﹝各本作行頃乃妄加行耳今正玉篇曰俄頃須臾也廣韵曰俄頃速也此今義也尋今義之所由以俄頃皆偏側之意小有偏側爲時幾何故因謂倏忽爲俄頃許說其本義以晐今義凡讀許書當心知其意矣匕部曰頃頭不正也小雅賓之初筵箋云俄傾皃廣雅俄衺也皆本義也若公羊傳曰俄而可以爲其有矣何云俄者謂須臾之閒制得之頃也此今義也有假蛾爲俄者如漢書始爲少使蛾而大幸如淳曰蛾無幾之頃也單言之或曰俄或曰頃絫言之曰俄頃﹞从人我聲﹝五何切十七部﹞詩曰仄弁之俄﹝鄭云俄傾皃古頃傾通用皆謂仄也今詩仄弁作側弁﹞\n【㑾】喜也﹝喜下曰樂也王風君子陶陶傳曰陶陶和樂皃也陶陶即㑾㑾之假借也凡言遙遙？？皆㬪字則知可作㑾㑾矣釋詁曰繇喜也繇亦即㑾郭注以檀弓咏斯猶釋繇殊誤鄭云猶當爲搖謂身動搖也﹞从人䚻聲﹝余招切二部凡傜役字即此字之𣜩變﹞自關㠯西物大小不同謂之㑾﹝此方言殊語也方言曰陂傜衺也陳楚荆揚曰陂自山而西凡物細大不純者謂之傜郭"},
{"n":"384-2","t":"注言俄傜也﹞\n【𠊬】徼𠊬受屈也﹝子虚賦曰徼谻受詘郭璞曰谻疲極也司馬彪云徼遮也谻倦也謂遮其倦者按長卿用假借字作谻許用正字作𠊬蘇林注漢曰谻音倦谻之谻當作音倦𠊬之𠊬也方言曰𠊬？也？同𠊬？同倦心部𢜭者勞也與𠊬音義同史記匈奴傳漢書趙充國傳皆云徼極與徼𠊬音異義同﹞从人卻聲﹝其虐切古音在五部﹞\n【傞】醉舞皃﹝小雅賓之初筵曰婁舞傞傞傳曰傞傞不止也﹞从人𢀩聲﹝素何切十七部﹞詩曰屢舞傞傞﹝屢當作婁﹞\n【僛】醉舞皃﹝賓之初筵曰婁舞僛僛傳曰僛僛舞不能自止也﹞从人欺聲﹝去其切一部﹞詩曰屢舞僛僛﹝屢當作婁﹞\n【侮】㑥也﹝㑥各本作傷誤今正鍇曰㑥慢易字也鍇作注時未誤也小雅常棣假務爲侮﹞从人每聲﹝五部按每聲在一部合音﹞\n【㑄】古文从母﹝母聲猶每聲也漢書五行志慢㑄之心生﹞\n【㑥】輕也﹝此依小徐侮㑥相屬蒼頡篇曰㑥慢也廣韵曰㑥相輕慢也自易專行而㑥廢矣禮記易慢之心入之矣注易輕易也國語貴貨而易土注易輕也國策注呂覽注漢書注皆同凡皆㑥之假借字也﹞从人易聲﹝以豉切十六部﹞一曰交㑥﹝周易．𣪠辭曰交易而退經傳亦止作易公羊莊十三年冬公會齊侯盟于柯傳曰何以不日易也何云易猶佼易也相親信無後患之辭按何用漢時俗語佼同交﹞\n【㑵】妎也﹝妎者妬也離騷注害賢曰嫉害色曰妬如曰女無美惡入宫見妬士無賢不肖入朝見嫉是也渾言則不別古亦假疾﹞从人疾聲﹝秦悉切十二部﹞一曰毒也﹝廣雅曰嫉惡也﹞\n【嫉】㑵或从女﹝妬也故从女﹞\n【俙】訟面相是也﹝謂內爭而外順也皋陶謨所謂面從今俗閒俚語猶有之篇韵皆注云訟也失之遠矣﹞从人𢁫聲﹝喜皆切十五部﹞\n【僨】僵也﹝引伸之爲凡倒敗之偁大學曰一人僨事注云僨猶覆敗也射義假賁爲僨左傳象有齒以焚其身假焚爲僨﹞从人賁聲﹝匹問切十三部﹞\n【僵】偃也﹝小徐及爾雅釋文皆作偃大徐作僨非是元應引僵𨚫偃也仆前覆也按僵謂仰倒如莊子推而僵之漢書觸寶瑟僵皆是今人語言乃謂不動不㱙爲僵廣韵作殭死不㱙也﹞从人畺聲﹝居良切十部﹞\n【偃】僵也﹝小雅或棲遟偃仰論語寢不尸苞注曰不偃臥布展手足似死人左傳偃且射子鉏晉語籧篨不可使俛韋注籧篨偃人參同契曰男生而伏女偃其軀及其死也乃復效之水經注曰徐偃王生而偃故以爲號凡仰仆曰偃引伸爲凡仰之偁﹞从人匽聲﹝於幰切十四部依玉篇先偃後仆﹞\n【仆】頓也﹝頓者下首也以首叩地謂之頓首引伸爲前覆之辭左氏音義引孫炎曰前覆曰仆元應三引說文仆頓也謂前覆也偃謂却偃仆謂前覆葢演說文者語若論語注云偃仆也則渾言不別矣﹞从人⺊聲﹝芳遇切古音在三部﹞\n【傷】創也﹝刃部曰？傷也二字爲轉注山海經謂木朿爲傷﹞从人？省聲﹝各本作殤省聲殤下又云傷省聲二字？先後乎今更正曰？省與殤觴同式羊切十部﹞\n【倄】剌也﹝剌者戾也盧𨔶切﹞从人肴聲﹝胡茅切二部﹞一曰毒之﹝鍇曰謂疾害也顏氏家訓曰蒼頡篇有倄字訓詁云痛而謼也羽罪"},
{"n":"385-1","t":"反今北人痛則呼之聲類音于來反今南人痛或呼之按廣韵集韵有羽罪一音無後一音○按元應佛書音義曰痏痏諸書作侑通俗文于罪切痛聲曰痏此條合之字義俗語皆無不合其云諸書作侑葢蒼頡訓詁亦在其中借侑爲痏皆有聲也顏氏家訓之倄當是侑之誤不必與說文牽合大徐說文改毒之爲痛聲恐是竊取黃門語○又搜神記卷十四云聞呻吟之聲曰哊哊宜死哊亦痏之俗字﹞\n【侉】䛐也﹝古本皆作？惟類篇誤作刃僃耳心部曰？者𢢞也𢢞者？也？今𣜩作？䛐者意內而言外也按爾雅毛傳皆曰夸毗體多柔然則侉即夸毗字乎夸毗亦作䠸？﹞从人夸聲﹝苦瓜切五部﹞\n【催】相擣也﹝猶相迫也邶風北門曰室人交徧摧我傳曰摧沮也音義曰摧或作催據許則催是也不從傳者傳取沮壞之義與摧訓擠訓折義同葢當時字作催而毛釋爲摧之假借許則釋其本義也﹞从人崔聲﹝倉回切十五部山部無崔偶奪耳大徐據摧催字補﹞詩曰室人交徧催我\n【俑】痛也﹝此與心部恫音義同禮記孟子之俑偶人也俑即偶之假借字如喁亦禺聲而讀魚容切也假借之義行而本義廢矣廣韵引埤蒼說木人送葬設關而能跳踊故名之俑乃不知音理者強爲之說耳﹞从人甬聲﹝他紅切九部按玉篇云說文他紅切此葢出音隱痛義之咅如是大徐云又余隴切則木偶之音也﹞\n【伏】司也﹝司者臣司事於外者也司今之伺字凡有所司者必專守之伏伺即服事也引伸之爲俯伏又引伸之爲隱伏﹞从人犬犬司人也﹝犬司人也四字小徐本有犬司人謂犬伺人而吠之說此字之會意也不曰从犬人而曰从人犬入於人部者尊人也伏篆以明人事非說犬也房六切古音在一部﹞\n【促】迫也﹝與𧼈音義皆略同﹞从人足聲﹝七玉切三部玉篇促催二文相屬﹞\n【例】比也﹝此篆葢晚出漢人少言例者杜氏說左傳乃云發凡言例例之言迾也迾者遮迾以爲禁經皆作列作厲不作迾周禮司𣜩注厲遮例也釋文例本作列葢古比例字衹作列﹞从人𠛱聲﹝力制切十五部疑許本無此﹞\n【係】絜束也﹝絜者麻一耑也絜束者圍而束之左傳係輿人又以朱絲係玉二？束之義也束之則縷與物相連故凡相聯屬謂之係周易係遯係丈夫係小子釋詁曰係繼也﹞从人系聲﹝胡計切十五部按俗通用繫許謂繫𦃇即牽離惡絮之名𦒱諸古經若周禮司門校人字皆作𣪠周易．𣪠辭據釋文本作𣪠漢書景帝紀亦用𣪠葢古假𣪠爲係後人盡改爲繫耳﹞\n【伐】擊也﹝詩勿翦勿伐傳鉦人伐𡔷傳皆曰伐擊也禮記郊特牲二日伐𡔷何居鄭曰伐猶擊也尙書不愆于四伐五伐鄭曰一擊一刺曰伐詩是伐是肆箋云伐謂擊刺之按此伐之本義也引伸之乃爲征伐周禮九伐注云諸侯之於國如樹木之有根是以言伐云﹞从人持戈﹝戈爲句兵亦曰𣪠兵左傳擊之以戈是也戍者守也故从人在戈下入戈部伐者外擊也故从人杖戈入人部房越切十五部﹞一曰敗也﹝此謂引伸之義伐敗㬪韵左傳凡師有鐘𡔷曰伐穀梁傳斬樹木壞宫室曰伐攴部曰敗者毀也公羊傳曰春秋伐者爲客伐者爲主何云伐人者爲客讀伐長言之見伐者爲主讀伐短言之皆齊人語也按今人讀房越切此短言也劉昌宗周禮大司馬大行人輈人皆房廢切此長言也劉係"},
{"n":"386","t":"北音周？沈約韵書皆用南音去入多強爲分別而不合於古矣伐人者有功故左傳諸侯言時記功大夫稱伐史記明其等曰伐積日曰閱又引伸之自功曰伐﹞亦斫也﹝大徐無此三字爲長﹞\n【俘】軍所獲也﹝春秋左氏經齊人來歸衞俘傳作衞寶公羊穀梁經傳皆作衞寶杜曰疑左氏經誤按非誤也俘孚聲寶缶聲古音同在尢幽部經用假借字傳用正字又如經曰莒人弒其君密州左氏傳云書曰莒人弒其君買朱鉏買即密如㵋水即汨水朱鉏即州如邾婁即鄒亦是字異實同不得疑經誤亦不得謂傳誤﹞从人孚聲﹝芳無切古音在三部﹞春秋傳曰㠯爲俘聝﹝成三年左傳文﹞\n【但】裼也﹝衣部曰裼者但也二篆爲轉注古但裼字如此袒則訓衣縫解今之綻裂字也今之經典凡但裼字皆改爲袒裼矣衣部又曰？者但也裎者但也釋訓毛傳皆曰袒裼肉袒也肉袒者肉外見無衣也引伸爲徒也凡曰但曰徒曰唐皆一聲之轉空也今人但謂爲語辭而尟知其本義因以袒爲其本義之字古今字之不同類如此﹞从人旦聲﹝徒旱切十四部唐人詩多用爲平聲﹞\n【傴】僂也﹝問䘮注曰傴背曲也通俗文曲脊謂之傴僂引伸爲鞫窮恭敬之意又莊子以下傴拊人之民借爲煦嫗字左傳曰一命而僂再命而傴三命而俯析言之實無二義﹞从人區聲﹝於武切古音在四部﹞\n【僂】厄也﹝大徐本作尩也非是尩與僂異疾小徐本作厄也近是科厄木節也厄與僂雙聲人背之僂有似木之科厄晉語注曰戚施僂人也左傳昭四年注僂肩傴也穀梁傳跛僂並言管子云苦水所多尩與傴人然僂不得訓尩明矣公羊傳夫人不僂不可使入何云僂疾也齊人語夫人稽畱不肎疾順公荀卿書亦兩言僂訓疾按此爲婁之假借字婁即屢與驟通驟訓數亦訓疾○又按大徐作？也葢？是曲脛之名引伸爲曲脊之名所以？必釋爲？曲脛者由其字作？从大而偏曲其足故二疾不妨同名下文曰周公韤僂葢？者亦得謂之僂周公之脛不無少曲疑大徐本爲長甲戌二月重訂﹞从人婁聲﹝力主切古音在四部﹞周公韤僂﹝韤者足衣韤僂者由足背高隆然如背之僂也未聞出何書﹞或言背僂﹝周公背僂見荀卿白虎通論衡諸書白虎通云傳曰周公背僂是爲強後成就周道輔於幼主僂後主爲韵﹞\n【僇】癡行僇僇也﹝未聞大學借爲戮字荀卿書同﹞从人翏聲讀若？﹝力救切三部﹞一曰且也﹝按此即今所用𦕼字也𦕼者耳鳴僇其正字𦕼其假借字也詩𦕼與之謀傳曰𦕼願也﹞\n【仇】讎也﹝讎猶應也左傳曰嘉偶曰妃怨偶曰仇按仇與逑古通用辵部怨匹曰逑即怨偶曰仇也仇爲怨匹亦爲嘉偶如亂之爲治苦之爲快也周南君子好逑與公侯好仇義同﹞从人九聲﹝巨鳩切三部﹞\n【儡】相敗也﹝西征賦注引作壞敗之皃寡婦賦注引作敗也無相字道德經傅奕本儡儡兮其不足以無所歸陸氏釋文曰儽一本作儡敗也欺也說文音雷西征賦曰寮位儡其隆替寡婦賦容貌儡以頓顇注引禮記䘮容儡儡今禮記作纍纍非也﹞从人畾聲讀若雷﹝魯回切十五部按李善引說文洛罪反﹞\n【咎】災也﹝災當是本作烖天火曰災引伸之凡失意自天而至曰災釋詁曰咎病也小雅伐木傳曰咎過也北山箋云咎猶罪過也西伯戡𥠖鄭注咎惡也吕覽移樂篇注咎殃也方言咎謗也﹞从人各﹝會意其久切三部﹞各者相違也﹝說从各之意﹞\n【仳】別也﹝王風中谷有蓷傳云爾﹞从人比聲﹝芳比切十五部﹞詩曰有女仳離\n【倃】毀也﹝疑咎字可以包之但廣韵引已如此﹞从人咎聲﹝其久切三部﹞\n【倠】仳倠﹝逗﹞醜面﹝淮南曰粉白黛黑弗能爲美者嫫母仳倠也廣雅曰仳倠醜也四子講德論作倭傀﹞从人隹聲﹝許惟切十五部按仳頻脂切二字皆平聲高誘曰仳讀人得風病之痱倠讀近虺痱舊作靡今正﹞\n【値】持也﹝持各本作措措者置也非其義今依韵會所據正韵會雖譌待然轉刻之失耳陳風値其鷺羽傳曰値持也引伸爲當也凡彼此相遇相當曰値亦持之意也史漢多用直爲之姚察云古字例以直爲値是也價値亦是相當意﹞从人直聲﹝直吏切一部﹞一曰逢遇也﹝小徐有此五字實則持義足晐之疑淺人所增也﹞\n【侂】寄也﹝此與託音義皆同俗作托非也玉篇引論語可以侂六尺之孤﹞从人㡯聲﹝他各切五部﹞㡯古文宅﹝見宀部﹞\n【僔】聚也﹝小雅十月之交曰噂沓背憎傳曰噂猶噂噂沓猶沓沓箋云噂噂沓沓相對談語許於口部既引之云聚語矣此復引詩字从人云聚也謂聚人非聚語葢三家詩駁文兼引之耳廣雅僔僔衆也叢艸亦曰䔿䔿﹞从人尊聲﹝慈損切十三部﹞詩曰僔沓背憎\n【倦】罷也﹝罷者遣有罪也引伸爲休息之偁倦與力部劵義少別鉉等於劵下注曰今俗作倦義同葢不檢人部固有倦耳﹞从人卷聲﹝渠眷切十四部﹞\n【傮】終也﹝大雅似先公酋矣釋詁毛詩傳皆曰酋終也酋即遒字正義作遒遒訓迫亦訓終如亂亦訓治也傮之古音與遒同亦訓終葢古遒傮通用﹞从人曹聲﹝作曹切玉篇又祀牢切古音在三部﹞\n【偶】桐人也﹝偶者寓也寓於木之人也字亦作寓亦作禺同音假借耳按木偶之偶與二枱並耕之耦義迥別凡言人耦射耦嘉耦怨耦皆取耦耕之意而無取桐人之意也今皆作偶則失古意矣又俗言偶然者當是俄字之聲誤﹞从人禺聲﹝五口切四部﹞\n【弔】問終也﹝謂有死䘮而問之也襍記曰弔者東面致命曰寡君聞君之䘮寡君使某如何不淑曲禮知死者傷鄭注曰說者有弔辭曰皇天降灾子遭罹之如何不淑曾子問父䘮稱父母䘮稱母鄭注云父使人弔之辭云某子聞某之䘮某子使某如何不淑母則若云宋蕩伯姬聞姜氏之䘮伯姬使某如何不淑此皆問終之辭淑善也如何不善者欲其善也故引伸之謂善爲弔魯莊公使人弔宋大水云若之何不弔即如何不淑也左傳哀公誄孔子昊天不弔先鄭注周禮大祝引作昊天不淑此弔淑通用之徵應劭王肅皆訓弔爲善粊誓無敢不弔即無敢不善也凡書大誥多士君奭詩節南山瞻卬逸周書祭公解左傳莊十一年襄十三年十四年二十三年昭二十六年哀十六年漢書翟義傳所云不弔者皆謂不善大誥君奭之弗弔天三字連讀多士之弗弔昊天四字連讀皆猶小雅之不弔昊天鄭云不善乎昊天也葢弔之爲善今失其傳矣以上王氏引之說玉裁按辵部？至也凡經文無？但有弔弔或訓至如天𠈃傳弔至也節南山傳云弔至也箋云至猶善也粊誓無敢不弔鄭云弔猶善也至與"},
{"n":"387-2","t":"善義本相近古非必作？而後訓至也？者小篆分別之字﹞从人弓﹝三字今補會意多嘯切二部﹞古之葬者厚衣之㠯薪﹝此偁易．𣪠辭說人持弓會毆禽之故﹞故人持弓會？禽也﹝故字舊作从今正吳越春秋陳音謂越王曰弩生於弓弓生於彈彈起古之孝子古者人民樸質飢食鳥獸渴飮霧露死則裹以白茅投於中野孝子不忍見父母爲禽獸所食故作彈以守之故歌曰斷竹續竹飛土逐肉按孝子？禽故人持弓助之此釋弔从人弓之意也倉頡造字當黃帝時既易之以棺椁矣而葬文猶取衣薪弔文猶依逐肉反始不忘本也禮也者反其所自生﹞弓葢往復弔問之義﹝小徐有此八字葢別一說也當有一曰字左傳有相問以弓者故云然﹞\n【佋】廟佋穆父爲佋南面子爲穆北面从人召聲﹝市招切按此篆雖經典釋文時偁之然必晉人所竄入晉人以凡昭字可易爲曜而昭穆不可易也乃讀爲上招切且又製此篆竄入說文使天下皆作此是猶漢人改蘭臺漆書以合己也且生曰父曰母"},
{"n":"387-3","t":"死曰𦒱曰妣考妣則字當从鬼人示也从人何居當刪去﹞\n【㑗】神也﹝按神當作身聲之誤也廣雅曰孕重妊娠身媰㑗也玉篇曰㑗妊身也大雅曰大任有身傳曰身重也箋云重謂懷孕也身者古字㑗者今字一說許云神也葢許所據古義今不可詳﹞从人身聲﹝此舉形聲包會意失人切十二部﹞\n【僊】長生僊去﹝僊去疑當爲䙴去莊子曰千歲猒世去而上僊小雅婁舞僊僊傳曰婁數也數舞僊僊然按僊僊舞袖飛揚之意正引伸假借之義也﹞从人？﹝？升高也長生者䙴去故从人䙴會意﹞？亦聲﹝相然切十四部按上文偓佺仙人也字作仙葢後人改之釋名曰老而不死曰仙仙遷也遷入山也故其制字人旁作山也成國字體與許不同用此知漢末字體不一許擇善而從也漢𥓓或从䙴或从山漢郊祀志？人羨門師古曰古以？爲仙聲類曰仙今僊字葢仙行而？廢矣﹞\n【仚】人在山上皃﹝引伸爲高舉皃顏元孫引鮑明遠書勢云鳥仚魚躍﹞从人山﹝山亦聲也呼堅切廣韵許延切十四部﹞\n【僰】楗爲蠻夷也﹝楗各本作"},
{"n":"388","t":"犍今依漢𥓓从木司馬相如傳曰唐蒙使略通夜郞西僰中文穎曰夜郞僰中皆西南夷後以爲牂柯楗爲二郡按楗爲郡有僰道縣即今四川敘州府治也其人民曰僰王制屛之遠方西方曰僰東方曰寄鄭注僰當爲棘棘之言逼使之逼寄於夷戎按記文僰字鄭不以爲西南夷故易爲棘經傳之棘多訓亟也故曰棘之言逼使與寄字一例釋文云棘又作僰於此知記本作僰鄭易爲棘也唐初本已誤﹞从人棘聲﹝蒲北切一部﹞\n【僥】南方有焦僥人長三尺短之極也﹝見魯語焦魯語作僬以說文及山海經正之則从人非是人當作民魯語作氏民之誤也據郭注山海經兩引魯語一作民一作人人皆唐避諱改耳韋曰僬僥西南蠻之別名海外南經曰焦僥國在三首東大荒南經曰有小人名曰焦僥之國許系之南方葢本山海經﹞从人堯聲﹝五𦕼切二部﹞\n【𠏮】市也﹝汲古閣及集韵類篇皆作帀宋刻葉抄及廣韵作市今按市爲長其字从對則無囗匝意葢即今之兌換字也﹞从人對聲﹝都隊切十五部﹞\n【俇】遠行也﹝楚辭曰䰟"},
{"n":"388-1","t":"俇俇而南征注俇俇遑遽貌按王注是也﹞从人𤝵聲﹝居況切十部按許書葢本終於僰僥二篆？？非其次也恐後人益之？訓遠行亦未確此下大徐補件字訓分也按半下云物中分也从八牛件乃半之誤體今仍刪﹞\n文二百四十五﹝去件則二百四十四重十四\n【𠤎】變也﹝變者？也凡變𠤎當作匕教化當作化許氏之字指也今變匕字盡作化化行而匕廢矣大宗伯以禮樂合天地之化百物之產注曰能生非類曰化生其種曰產按虞荀注易分別天變地化陽變陰化析言之也許以匕釋變者渾言之也﹞从到人﹝到者今之倒字人而倒變匕之意也呼跨切十七部﹞凡𠤎之屬皆从𠤎\n【𠤗】未定也﹝按未衍字也大雅靡所止疑傳云疑定也箋云止息禮十七篇多云疑立鄭於士昏禮云疑止立自定之皃於鄕飮酒禮云疑讀如仡然從於趙孟之仡疑止立自定之皃於鄕射禮云疑止也有矜莊之色釋言疑休戾也郭云戾止也疑者亦止按已上疑字即說文之𠤗字非說文訓惑之疑也疑𠤗字相似學者識疑不識𠤗於是經典無𠤗於許書定也之上增之未字矣𠤗从矢聲其字在古音十五部故桑柔以與資維階爲韵鄭注禮讀如仡若疑字古音在一部其字从子从止从𠤗省會意非矢聲也﹞从匕﹝變匕而後定也﹞𥎨聲﹝按大徐語期切此音誤也當同儀禮魚乙切桑柔與資維階韵則讀如尼釋文音魚陟切非也十五部﹞𥎨古文矢字﹝矢篆下不載﹞\n【眞】僊人變形而登天也﹝此眞之本義也經典但言誠實無言眞實者諸子百家乃有眞字耳然其字古矣古文作？非倉頡以前已有眞人乎引伸爲眞誠凡稹鎭瞋謓䐜塡窴闐嗔滇鬒瑱？愼字皆以眞爲聲多取充實之意其顚槇字以頂爲義者亦充實上𦫵之意也愼字今訓謹古則訓誠小雅愼爾優游予愼無罪傳皆云誠也又愼爾言也大雅考愼其相箋皆云誠也愼訓誠者其字从眞人必誠而後敬不誠未有能敬者也敬者愼之弟二義誠者愼之弟一義學者沿其流而不溯其原矣故若詩傳箋所說諸愼字謂即眞之假借字可也﹞从匕目𠃊﹝變形故从匕目獨言目者道書"},
{"n":"388-3","t":"云養生之道耳目爲先耳目爲尋眞之梯級韋昭云偓佺方眼𠃊匿也讀若隱仙人能隱形也﹞？﹝謂篆體之下也﹞所㠯乗載之﹝？者？之省下基也抱朴子曰乘蹻可以周流天下蹻道有三一曰龍蹻二曰氣蹻三曰鹿盧蹻蹻去喬切眞从四字會意側鄰切十二部﹞\n【】古文眞﹝汗𥳑作？﹞\n【化】教行也﹝教行於上則化成於下賈生曰此五學者既成於上則百姓黎民化輯於下矣老子曰我無爲而民自化﹞从匕人﹝上匕之而下從匕謂之化化篆不入人部而入匕部者不主謂匕於人者主謂匕人者也今以化爲變匕字矣﹞匕亦聲﹝呼跨切十七部﹞\n文四重一\n【匕】相與比敘也﹝比者密也敘者次弟也以妣籒作？䃾或作？秕或作？等求之則比亦可作？也此製字之本義今則取飯器之義行而本義廢矣﹞从反人﹝相與比敘之意也卑𡳐切十五部﹞匕"},
{"n":"389","t":"亦所㠯用比取飯﹝㠯者用也用字衍比當作匕漢人曰匕黍稷匕牲體凡用匕曰匕也匕即今之飯匙也少牢饋食禮注所謂飯橾也少牢饋食禮廩人摡甑獻匕與敦注曰匕所以匕黍稷者也此亦當即飯匙按禮經匕有二匕飯匕黍稷之匕葢小經不多見其所以別出牲體之匕十七篇中屢見䘮用桑爲之祭用棘爲之又有名疏名挑之別葢大於飯匙其形製略如飯匙故亦名匕鄭所云有淺斗狀如飯橾者也以之別出牲體謂之匕載猶取黍稷謂之匕黍稷也匕牲之匕易詩亦皆作匕大東傳震卦王？皆云匕所以載鼎實是也禮記襍記乃作枇本亦作朼鄭注特牲引之而曰朼畢同材曰朼載葢古經作匕漢人或作朼非器名作匕匕載作朼以此分別也若士䘮士虞特牲有司篇匕載字皆作朼乃是淺人竄改所爲鄭注易亦云匕牲體薦鬯未嘗作朼牲體也注中容有木旁之朼經中必無劉昌宗分別非是﹞一名柶﹝木部曰禮有柶柶匕也所以取飯﹞凡匕之屬皆从匕\n【匙】匕也﹝方言曰匕謂之匙蘇林注漢書曰北方人名匕曰匙元應曰匕或謂之匙今江蘇所謂𣘻匙湯匙也亦謂之調羹實則古人取飯載牲之具其首葢銳而薄故左傳矢族曰匕昭卄六年傳是也劍曰匕首周禮桃氏注是也亦作鍉元應曰方言作㮛﹞从匕是聲﹝是支切十六部地理志朱提縣讀如此字﹞\n【𠤏】相次也从匕十﹝十者數之具也比敘之則必有其次矣博抱切鴇亦作䳈包聲古音在三部則鴇古音亦在三部也﹞鴇从此\n【𢺵】頃也﹝頃者頭不正也小雅大東跂彼織女傳曰跂隅皃按隅者陬隅不正而角織女三星成三角言不正也許所據作？今本乃改爲俗企字音同而義不同矣﹞从匕支聲﹝去智切十六部﹞匕頭頃也﹝說从匕之意小徐無此四字﹞詩曰𢺵彼織女\n【頃】頭不正也﹝匕頭角而不正方故頭不正从匕曰頃引伸爲凡傾仄不正之偁今則傾行而頃廢專爲俄頃頃畝之用矣謚法敏以敬愼曰頃甄心動懼曰頃祗勤追懼曰？﹞从匕頁﹝頁者頭也匕其頭是不正也義主於不正故入匕部不入頁部去營切十一部﹞\n【匘】頭？也﹝？者骨中脂也頭？者頭骨中脂也左傳晉侯夢與楚子搏楚子伏己而盬其腦服注如俗語相駡云啑汝腦矣服語正謂吸其頭髓也﹞从匕﹝句﹞匕﹝逗﹞相匕箸也﹝匕箸猶比箸箸直略切釋从匕之意﹞巛㠯象髮﹝巛即鬊也見？字下﹞？象？形﹝？形各本作？形今依韵會本正？者頭之會腦之葢也頭髓在？中故？曰腦葢？字上開象小兒？不合故曰象形頭髓不可象故言其比箸於鬊與？以三字會意奴？切古音當在三部𦒱工記作？乃譌體俗作腦﹞\n【卬】望也﹝鉉無也非卬與仰義別仰訓舉卬訓望今則仰行而卬廢且多改卬爲仰矣小雅車舝曰高山卬止箋云卬慕過秦論常以十倍之地百萬之衆卬關而攻秦俗本作叩作仰皆字誤聲誤耳晉語如川然有原以御浦而後大孔晁本作卬浦牛亮反言川仰浦而大人仰教而成廣雅仰恃也仰亦卬之誤大雅傳曰？？卬卬盛皃引伸之義也釋詁毛傳皆曰卬我也語言之叚借也﹞欲有所庶及也从匕卪﹝匕同比庶及意庶及猶庶幾也卪者其欲庶及之所也伍岡切十部亦讀去聲﹞詩曰高山卬止\n【㔬】高也﹝論語如有所立卓爾凡言卓犖謂殊絕也亦作卓躒按稽部？特止也辵部逴遠也人部倬箸大也皆一義之引伸覲禮匹馬卓上九馬隨之注卓讀如卓王孫之卓卓猶旳也以素旳一馬爲上素旳一馬謂白馬也鄭意白馬出衆故謂之卓史記多叚淖爲卓﹞早匕爲卓﹝此上當有從匕早三字匕同比早比之則高出於後比之者矣﹞匕卪爲？皆同意﹝意舊作義今正此與凡云某與某同意同也竹角切古音在二部﹞\n【卓】古文㔬﹝漢隸及今隸从⺊用古文而小篆廢矣又疑古文恐是篆文之誤﹞\n【艮】很也﹝很者不聽從也一曰行難也一曰？也易傳曰艮止也止可兼很三義許不依孔子訓止者止下基也足也孔子取其引伸之義許說字之書嫌云止則義不明審故易之此字書與說經有不同實無二義也方言曰艮堅也釋名曰艮限也﹞从匕目﹝會意古恨切十三部﹞匕目﹝逗﹞猶目相匕﹝目相匕即目相比謂若怒目相視也﹞不相下也﹝很之意也﹞易曰艮其限﹝艮九三爻辭獨引艮其限者以限與艮音"},
{"n":"390","t":"義皆同也﹞匕目爲？匕﹝音化﹞目爲眞﹝亦言二字同意﹞\n文九﹝惟匙取匕飯之意以下皆取比敘之意重一\n【从】相聽也﹝聽者聆也引伸爲相許之偁言部曰許聽也按从者今之從字從行而从廢矣周禮司儀客？拜辱於朝陸德明本如此許書凡云从某大徐作从小徐作從江氏聲曰作从者是也以類相與曰从﹞从二人﹝疾容切九部以今音言之从亦可去聲﹞凡从之屬皆从从\n【從】隨行也﹝以从辵故云隨行齊風並驅從兩肩兮傳曰從逐也逐亦隨也釋詁曰從自也其引伸之義也又引伸訓順春秋經從祀先公左傳曰順祀先公是從訓順也左傳使亂大從王肅曰從順也左傳大伯不從是以不嗣謂不肎順其長幼之次也引伸爲主從爲從横爲操從亦假縱爲之﹞从从辵﹝舊作辵从今正从辵者隨行也主从不主辵故不入辵部﹞从亦聲﹝慈用切九部按大徐以去韵別於平韵非也當疾容切﹞\n【幷】相从也﹝从舊"},
{"n":"390-1","t":"作從今正合也兼也﹞从从幵聲﹝府盈切十一部﹞一曰从持二干爲？﹝干舊奪今依韵會本補上言形聲此言會意干經典用爲竿如孑孑干旄是也二人持二竿是人持一竿幷合之意或曰當出？篆解云？或从人人持二干爲？人持二干爲？者猶又持二禾爲兼也俗幷字之所本也漢隷作幷﹞\n文三\n【比】密也﹝今韵平上去入四聲皆錄此字要宻義足以？之其本義謂相親密也餘義俌也及也次也校也例也類也頻也擇善而從之也阿黨也皆其所引伸許書無篦字古衹作比見蒼頡篇釋名漢書匈奴傳周禮或叚比爲庀﹞二人爲从反从爲比﹝猶反人爲匕也毗二切按四聲俱收其義本一其音強分耳唐人詩多讀入聲者十五部﹞凡此之屬皆从比\n【夶】古文比﹝按葢从二大也二大者二人也﹞\n【毖】愼也﹝釋詁曰毖愼也大雅爲謀爲毖傳曰毖愼也﹞从比必聲﹝兵媚切古音如必十二部﹞周書曰無毖于卹﹝大誥文某氏傳云無勞於憂﹞\n文二重一\n【北】？也﹝乖者戾也此於其形得其義也軍奔曰北其引伸之義也謂背而走也韋昭注國語曰北者古之背字又引伸之爲北方尙書大傳白虎通漢律曆志皆言北方伏方也陽氣在下萬物伏藏亦乖之義也﹞从二人相背﹝博墨切一部﹞凡北之屬皆从北\n【冀】北方州也﹝周禮曰河內曰冀州爾雅曰兩河閒曰冀州據許說是北方名冀而因以名其州也叚借爲望也幸也葢以冀同覬也覬者𣢆幸也﹞从北異聲﹝几利切古音在一部﹞\n文二\n【𠀉】土之高也﹝大司徒注曰土高曰𠀉﹞非人所爲也﹝釋𠀉曰非人爲之𠀉謂非人力"},
{"n":"390-3","t":"所爲也﹞从北从一﹝會意去鳩切古音在一部讀如欺漢時讀入今之尤韵故禮記嫌名注曰宇與禹𠀉與區之類漢時區亦去鳩切也﹞一地也﹝釋从一之意﹞人凥在丠南故从北﹝釋从北之意﹞中之凥在昆侖東南﹝昆侖下當有𠀉字嫌人居不必在𠀉南故言倉頡造字之初取意於此﹞一曰四方高中央下爲𠀉﹝淮南墬形訓注曰四方而高曰𠀉﹞象形﹝與上會意別﹞凡丠之屬皆从丠\n【㘳】古文从土﹝从土猶从一﹞\n【虚】大丠也昆侖丠謂之昆侖虚﹝昆侖𠀉𠀉之至大者也釋水曰河出昆侖虚海內西經曰海內昆侖之虚在西北帝之下都即西山經昆侖之𠀉實惟帝之下都也水部曰泑津在昆侖虚下按虚者今之墟字猶昆侖今之崐崘字也虚本謂大𠀉大則空曠故引伸之爲空虚如魯少皞之虚衞顓頊之虚陳大皞之虚鄭祝融之虚皆本帝都故謂之虚又引伸之爲凡不實之稱邶風其虚其邪毛曰虚虚也謂此虚字乃謂空虚非𠀉虚也一字有數"},
{"n":"391","t":"義數音則訓詁有此例如許書巳巳也謂此辰巳之字其義爲巳甚也虚訓空故𠀉亦訓空如漢書𠀉亭是自學者䍐能會通乃分用墟虚字別休居邱於二切而虚之本義廢矣﹞古者九夫爲井四井爲邑四邑爲丠丠謂之虗﹝此又引小司徒職文言𠀉亦名虗皆說虗篆从𠀉之意也𠀉虚語之轉易𦫵九三𦫵虚邑馬云虚𠀉也虚猶聚也居也引伸爲虚落今作墟庸風𦫵彼虗矣傳曰虚漕虚也﹞从丠虍聲﹝邱如切又朽居切五部﹞\n【屔】反頂受水丠也﹝釋𠀉曰水潦所止泥𠀉釋文曰依字又作屔郭云頂上洿下者孔子世家叔梁紇與顏氏女禱於尼𠀉得孔子生而首上圩頂故因名曰𠀉字仲尼按白虎通曰孔子反宇是謂尼𠀉德澤所興藏元通流葢頂似尼𠀉故以類命爲象屔是正字泥是古通用字尼是假借字水潦所止是爲泥淖儀禮注曰淖者和也劉瓛述張禹之說仲者中也尼者和也孔子有中和之德故曰仲尼張固從泥淖得解顏氏家訓乃曰至如仲尼居三字之中兩字非體三蒼尼旁益𠀉說文尸下施几如此之類何由可從玉裁謂若言駭俗則難依若言古義則不可不知也又漢𥓓有作仲泥者淺人深非之豈知其合古義哉﹞从丠从泥省﹝不但曰尼聲必曰从泥省者說水潦所止之意也﹞泥亦聲﹝奴低切十五部﹞\n文三重一\n【㐺】眾立也﹝玉篇作衆也﹞从三人﹝會意國語曰人三爲衆﹞凡㐺之屬皆从㐺讀若欽崟﹝山部曰崟山之岑崟也欽崟葢即岑崟公羊傳及上林賦又皆有嶔巖字㐺讀如崟魚音切七部﹞\n【眾】多也从㐺目衆意﹝之仲切九部古平聲﹞\n【聚】會也﹝公羊傳曰會猶冣也注云冣聚也按冖部曰冣積也積以物言聚以人言其義通也古亦叚埾爲聚﹞从㐺取聲﹝才句切古音在四部﹞一曰邑落曰聚﹝平帝紀立學官郡國曰學縣道邑侯曰校鄕曰庠聚曰序張晏曰聚邑落名也韋昭曰小鄕曰聚按邑落謂邑中村落﹞\n【臮】衆與䛐也﹝與詞各本誤倒今依廣韵正衆與者多與也所與非一人也詞者意內言外之謂或假洎爲之如鄭詩諩偁無逸爰洎小人是也亦假曁爲之如公羊傳及者何與也會及曁皆與也曁猶曁曁也釋詁曰曁與也釋訓曰曁不及也按不及及也即公羊所謂猶曁曁也﹞从㐺自聲﹝其冀切按冀當作洎十五部﹞虞書曰﹝虞當作唐說見禾部﹞臮咎繇﹝堯典文今書作曁﹞\n【𡮧】古文臮﹝此篆轉寫既久今不可得其會意形聲姑從宋本作﹞\n文四重一\n【𡈼】善也从人士﹝會意他鼎切十一部﹞士﹝逗﹞事也﹝說从士之意人各事其事是善也﹞一曰象物出地挺生也﹝壬挺曡韵此說象形與前說別上象挺出形下當是土字也古土與士不甚可分如此﹞凡壬之屬皆从壬\n【徵】召也﹝召者𧦝也周禮司市典祀注鄕飮酒禮注鄕射禮注皆曰徵召也按徵者證也驗也有證驗斯有感召有感召而事以成故士昏禮注禮運注又曰徵成也依文各解義則相通﹞从壬从微省﹝會意微即？也陟陵切六部﹞壬微爲徵﹝嫌上文未顯故又明之已上九字各本譌奪不可讀今補正﹞行於微而聞達者即徵也﹝聞各本作文今依韵會訂又說壬微之意言行於隱微而聞達挺箸於外是乃感召之意也﹞\n【𢾷】古文\n【朢】月滿也﹝此與望各字望从朢省聲今則望專行而朢廢矣﹞與日相望﹝以曡韵爲訓原象曰日兆月而月乃有光人自地視之惟於朢得見其光之盈朔則日之兆月其光嚮日下民不可得見餘以側見而闕﹞佀朝君﹝似各本譌以今正韵會作月望日如臣朝君於廷此釋从臣从壬之意也﹞从月从臣从任﹝合三字會意不入月部者古文以从臣壬見尊君之義故箸之無放切十部﹞壬朝廷也﹝說此壬爲廷之叚借字與壬本義別﹞\n【𦣠】古文朢省﹝大玄𧭅作𧩆亦古文也﹞\n【㸒】近求也﹝近求浸淫之意也小徐無近字廣韵曰貪也﹞从爪壬﹝會意余箴切七部﹞爪壬﹝舊奪爪字今補﹞徼幸也﹝爪壬言挺其爪𡚶有所取徼幸之意﹞\n文四重二\n【重】厚也﹝？者？也厚斯重矣引伸之爲鄭重重曡古衹平聲無去聲﹞从壬東聲﹝柱用切九部﹞凡重之重皆从重\n【量】稱輕重也﹝稱者銓也漢志曰量者所以量多少也衡權者所以均物平輕重也此訓量爲稱輕重者有多少斯有輕重視其多少可辜搉其重輕也其字之所以从重也引伸之凡料理曰量凡所容受曰量﹞从重省曏省聲﹝吕張切十部按亦去聲﹞\n【𨤥】古文\n\n文二重一\n【臥】伏也﹝伏大徐作休誤臥與寑異寑於牀論語寢不尸是也臥於几孟子隱几而臥是也臥於几故曰伏尸篆下曰象臥之形是也此析言之耳統言之則不別故宀部曰寑者臥也曲禮云寢毋伏則謂寢於牀者毋得"},
{"n":"392-1","t":"俯伏也引伸爲凡休息之偁﹞从人臣取其伏也﹝臣下曰象屈服之形故以人臣會意吾貨切十七部﹞凡臥之屬皆从臥\n【監】臨下也﹝小雅毛傳監視也許書𥌈視也監臨下也古字少而義晐今字多而義別監與鑒互相假﹞从臥䘓省聲﹝古銜切八部﹞\n【𧨭】古文監从言﹝會意﹞\n【臨】監也﹝各本作監臨也乃複字未刪而又倒之今正﹞从臥品聲﹝力尋切七部﹞\n【䭆】楚謂小兒嬾䭆﹝玉篇作楚人謂小嬾曰䭆此有兒衍字也﹞从臥食﹝會意尼厄切十六部﹞\n文四重一\n【身】躳也﹝呂部曰躳身也二字爲互訓躳必入呂部者躳謂身之傴主於脊骨也﹞从人申省聲﹝大徐作象人之身从人𠂆聲按此語先後失倫𠂆古音在十六部非聲也今依韵會所據小徐本正韵會从人"},
{"n":"392-2","t":"之上有象人身三字亦非也𦥔籒作𢑚故从其省爲聲失人切十二部﹞凡身之屬皆从身\n【軀】體也﹝體者十二屬之總名也可區而別之故曰軀﹞从身區聲﹝豈俱切古音在四部﹞\n文二\n【㐆】歸也﹝曡韵爲訓﹞从反身﹝此如反人爲匕反从爲比於機切十五部﹞凡㐆之屬皆从㐆\n【殷】作樂之盛偁殷﹝此殷之本義也如易豫象傳是引伸之爲凡盛之偁又引伸之爲大也又引伸之爲衆也又引伸之爲正也中也﹞从㐆殳﹝依廣韵訂樂者樂其所自成故从㐆殳者干戚之類所以舞也不入殳部者義主於㐆也於身切古音十三部廣韵於斤切是也﹞易曰殷薦之上帝﹝豫象傳曰雷出地奮豫先王以作樂崇德殷薦之上帝以配祖𦒱鄭注王者功成作樂以文得之者作籥舞以武得之者作萬舞各充其德而爲制祀天地以配祖𦒱者使與天同饗其功也﹞\n文二\n【衣】依也﹝曡韵爲訓依者倚也衣者人所倚以蔽體者也﹞上曰衣下曰常﹝常下帬也﹞象覆二人之形﹝孫氏星衍曰當作二？？古文肱也玉裁謂自人部至此部及下文老部尸部字皆从人衣篆非從人則無由次此故楚金疑義篇作？云說文字體與小篆有異今人小篆作？乃是變體求工耳下文表襲袤裔四古文皆从？則知古文从二人也今人作卒字亦从二人何以云覆二人也云覆二人則貴賤皆覆上下有服而覆同也於稀切十五部﹞凡衣之屬皆从衣\n【裁】制衣也﹝刀部曰制者裁也二字爲轉注韓非子曰管仲善制割賓胥無善削縫隰朋善純緣制割者前裁之謂也裁者衣之始也引伸爲裁度風裁﹞从衣？聲﹝昨哉切一部﹞\n【袞】天子亯先王﹝句﹞卷龍繡於下常﹝句周禮司服曰王之吉服享先王則衮冕鄭仲師云衮卷龍衣也豳風衮衣繡裳傳曰衮衣卷龍衣也卷龍謂龍拳曲禮記衮衣字皆作卷鄭於王制釋之曰卷俗讀也其通則曰衮葢衮與卷古音同故記假卷爲衮也鄭云周制以日月星辰畫於旌旗而冕服九章初一曰龍次二曰山次三曰華蟲次四曰火次五曰宗彝皆畫於衣次六曰藻次七曰粉米次八曰黼次九曰黻皆繡於裳則衮之衣五章裳四章凡九也許於糸部引書山龍華蟲作繪云會五采繡也此又云繡龍於裳其釋黺則曰畫粉也皆與鄭正相反葢鄭說未出以前許所據之說多不可攷矣﹞幅一龍蟠阿上鄕﹝鄕今向字小徐作卿誤幅一龍謂每幅一龍也凡裳前三幅後四幅然則繡龍者七與蟠阿曲皃也上鄕所謂升龍也鄭注覲禮云上公衮無陞龍然則惟天子衮有升龍也龍曲體而卬首故曰蟠阿上鄕白虎通引傳云天子升龍諸侯降龍賈公彥云此據衣服言若旌旗則諸侯畫交龍一象其升一象其下復﹞从衣㕣聲﹝㕣見口部及水部古文沇州字也衮以爲聲故禮記作卷荀卿作？王純𥓓以衮爲衮州字各本作公聲篆體作？公與衮雖雙聲非同部今正按爾雅音義曰衮說文云从衣从㕣㕣羊耎反或云从公衣从㕣當作"},
{"n":"393-1","t":"㕣聲或云从公衣五字非許語也許明云天子衣矣十四部﹞\n【𧝑】丹縠衣也﹝縠細絹也庸風瑳兮瑳兮其之展也毛詩傳禮有展衣者以丹縠爲衣馬融從之許說同先後鄭注周禮及劉氏釋名皆云展衣白後鄭云展衣以禮見王及賔客之服字當爲襢襢之言亶亶誠也按詩周禮作展叚借字也玉藻襍記作襢後鄭從之許作？漢禮家文字不同如此﹞从衣㠭聲﹝知扇切十四部﹞\n【褕】褕翟﹝逗二字舊刪褕字今依毛詩補﹞羽飾衣﹝庸風玼兮玼兮其之翟也毛傳曰翟揄狄闕狄羽飾衣也釋文揄字又作褕狄字又作翟依說文則毛傳本作褕作翟也羽部曰翟山雉其衣曰褕翟闕翟故知爲羽飾衣也毛許云羽飾衣未詳其制內司服褘衣揄狄闕狄玉藻之記同鄭仲師云揄狄闕狄畫羽飾則釋爲畫後鄭謂褘揄即爾雅之翬雉搖雉字狄即翟字翬衣搖翟皆刻繒爲之形而采畫之箸於衣以爲飾因以爲名闕翟刻而不畫後鄭與毛異亦與大鄭異葢毛許謂褘褕闕爲衣服之名褕闕系以翟故釋爲羽飾褕者正字揄者叚借字也後鄭則謂揄者叚借字搖者正字也許無搖"},
{"n":"393-2","t":"雉之說鄭不取褕字然搖與翟十四雉中二雉之名經何不言搖衣而偁搖又言翟也其說似尚當審定矣﹞从衣兪聲﹝羊朱切古音在四部﹞一曰直裾謂之襜褕﹝方言襜褕江淮南楚謂之𧝎褣自關而西謂之襜褕釋名荆州謂襌衣曰布䙱亦曰襜褕言其襜襜弘裕也師古注急就篇及雋不疑傳曰直裾襌衣也史記索隱曰謂非正朝衣如婦人服也﹞\n【袀】玄服也﹝各本無此篆而袗篆下云玄服也葢誤合二爲一正與鼎部鼏鼏同今依文𨕖閒居賦服以齊玄李善注所引說文正左傳⺊偃曰童謠云袀服振振服䖍曰袀服黑服也吳都賦六軍袀服劉注曰袀皁服也士昏禮女從者畢袀玄袀玄言衣色月令孟冬乘玄路鄭云今月令作袗似當爲袀聲之誤也按今士昏禮月令袀皆譌作袗知其字形相近易誤矣又鄭釋士昏杜釋左傳皆釋袀爲同此謂袀即均之假借字耳﹞从衣匀聲讀若均﹝李善引說文音均葢有讀若均三字也十二部廣韵居匀切﹞\n【袗】襌衣也﹝各本作玄服也今按論語當暑紾絺綌陸云本又作袗下曲禮注引論語作袗"},
{"n":"393-3","t":"孔安國曰暑則單服玉藻振絺綌不入公門鄭云振讀爲袗袗襌也依此二注定其解﹞一曰盛服﹝㐱本訓稠髮凡㐱聲字多爲濃重上林賦磐石裖崖孟康曰裖䂦致也以石致川之廉也是裖與㐱稹字義同孟子被袗衣袗衣亦當謂盛服趙云畫衣者不得其說姑依皋陶謨作繪言之耳然則袗亦可訓盛服若大徐作玄服小徐作袨服引鄒陽上書袨服釋之當是脫誤之後改玄爲袨傳會成說武力鼎士袨服叢臺之下服䖍以大盛玄黃服釋之不知袨本玄之異字武士玄服即所謂六軍袀服也﹞从衣㐱聲﹝之忍切十三部﹞\n【裖】袗或从辰\n【𧘝】上衣也﹝上衣者衣之在外者也論語當暑袗絺綌必表而出之孔曰加上衣也皇云若在家則裘葛之上亦無別加衣若出行接賓客皆加上衣當暑絺綌可單若出不可單則必加上衣也嫌暑熱不加故特明之玉藻表裘不入公門鄭曰表裘外裘也禪絺綌外裘二者形且褻皆當表之乃出引伸爲凡外箸之稱﹞从衣毛﹝會意毛亦聲也陂矯切二部﹞古者衣裘故㠯毛爲表﹝說从衣毛之意也古者衣裘謂未有麻絲衣羽皮也衣皮時毛在外故裘之制毛在外以衣毛製爲表字示不忘古﹞\n【𧞧】古文表从麃﹝麃聲﹞\n【裏】衣內也﹝引伸爲凡在內之偁﹞从衣里聲﹝良止切一部﹞\n【襁】負兒衣从衣強聲﹝居㒳切按古繈緥字从糸不从衣淺人不得其解而增襁篆於此叚令許有此字當與𧝐篆爲類矣當刪說詳糸部﹞\n【襋】衣領也﹝領者頸項也因以爲衣在頸之名魏風要之襋之毛傳曰要要也襋領也按裳之上曰要衣之上曰領皆以人體名之也士喪禮云襚者左執領右執要﹞从衣棘聲﹝棘之言亟也領爲衣之亟者故曰襋己力切一部亦作？﹞詩曰要之襋之\n【襮】黼領也﹝白與黑相次文謂之黼黼領刺黼文於領也唐風素衣朱襮釋器曰黼領謂之襮毛傳曰襮領也諸矦繡黼丹朱中衣箋云繡當爲綃綃黼丹朱中衣中衣以綃黼爲領丹朱爲純也按或借爲表㬥字云表襮﹞从衣㬥聲﹝蒲沃切三部﹞詩曰素衣朱襮\n【褗】褗領也﹝三字句褗領各本譌䙔領字之誤也今正方言曰衱謂之褗郭曰即衣領也戴先生云衱即玉藻深衣曲禮之袷字交領也爾雅黼領謂之襮孫炎曰繡刺黼文以褗領也士昏禮注卿大夫之妻刺黼以爲領如今偃領矣偃即褗字褗領古有此語廣韵曰褗衣領也﹞从衣匽聲﹝於幰切十四部﹞\n【裺】褗謂之裺﹝葢奄覆之義方言曰裺謂之襦又曰懸裺謂之緣又曰繞循謂之？裺皆不與許同﹞从衣𡘹聲﹝依檢切八部﹞\n【衽】衣䘳也﹝凡朝祭䘮服衣與裳殊深衣不殊䘮服記曰衽二尺有五寸鄭曰衽所以掩裳際也上正一尺燕尾一尺五寸凡用布三尺五寸玉裁按朝祭服同玉藻注所"},
{"n":"394-2","t":"謂或殺而下屬衣則垂而放之者也玉藻衽當旁鄭曰謂裳幅所交裂也江氏永曰以布四幅正裁爲八幅上下皆廣一尺一寸各邊削幅一寸得七尺二寸既足要中之數矣下齊倍於要又以布二幅斜裁爲四幅狹頭二寸在上寛頭二尺在下各邊削幅一寸亦得七尺二寸共得一丈四尺四寸此四幅連屬於裳之㒳旁所謂衽當旁也玉裁按此注所謂或殺而上屬裳則縫之以合前後者也此二者皆謂之衽凡言衽者皆謂裳之兩旁鄭曰凡衽者或殺而下或殺而上是以小要取名焉小要者䘮大記云君葢用漆三衽三束是也假借爲衽席衽席者今人所謂褥也語之轉﹞从衣壬聲﹝如甚切七部﹞\n【褸】衽也﹝方言曰褸謂之衽注衣襟也或曰裳際也又曰褸謂之袩注即衣衽也按郭云衣襟者謂正幅云裳際者謂旁幅謂衽爲正幅者今義非古義也衽者殺而下者也故引伸之衣被醜弊或謂之褸裂或謂之襤褸或謂之緻﹞从衣婁聲﹝力主切古音在四部﹞\n【𧚨】䘳緣也﹝緣衣純也純之允切深衣曰具父母大父母衣純以績具父母衣純以靑如孤子衣純以素純袂緣純邊廣各寸半詩靑靑子衿毛曰靑衿靑領也正謂緣以靑也葢古者深衣右自領及衽左自袼亦及衽皆緣之故曰䘳緣﹞从衣疌聲﹝七入切八部﹞\n【䘳】交衽也﹝釋器曰衣皆謂之襟孫郭皆曰襟交領也鄭風靑靑子衿毛曰靑衿靑領也方言衿謂之交按䘳之字一變爲衿再變爲襟字一耳而爾雅之襟毛傳方言之衿皆非許所謂"},
{"n":"394-3","t":"䘳也爾雅詩傳方言皆自領言之深衣曲袷如矩以應方注袷交領也占者方領如今小兒衣領玉藻袷二寸注曲領也曲禮天子視不上於袷玉藻侍於君視帶以及袷注皆云交領也袷者交領之正字其字从合左傳作襘从會與从合一也交領宜作袷而毛詩爾雅方言作衿殆以衿袷爲古今字與若許云䘳交衽也此則謂掩裳際之衽當前幅後幅相交之處故曰交衽䘳本衽之偁因以爲正幅之偁正幅統於領因以爲領之偁此其推移之漸許必原其本義爲言凡金聲今聲之字皆有禁制之義禁制於領與禁制前後之不相屬不妨同用一字﹞从衣金聲﹝居音切七部漢石經靑靑子䘳﹞\n【褘】蔽厀也﹝按蔽厀非韠也許釋韠市皆云所以蔽前鄭注禮同韠以蔽前而非專蔽厀也方言曰蔽厀江淮之閒謂之褘或謂之袚魏宋南楚之閒謂之大巾自關東西謂之蔽厀齊魯之郊謂之衻許不云褘者韠也則知許不謂一物也釋名曰褘所以蔽厀前也婦人蔽厀亦如之亦不以爲一物而已與許異﹞从衣韋聲﹝許歸切十五部﹞周禮曰王后之服褘衣謂畫袍﹝周禮内司服王后之六服褘衣揄狄闕狄鞠衣展衣綠衣許揄作褕展作？見上文以褘衣系之褘下弟二義者許必有所受矣袍當作衣大鄭曰褘衣畫衣引祭統君卷冕夫人副褘此古說也至後鄭注乃後褘讀爲翬﹞\n【衭】襲衭也﹝襲衭葢古語或曰當作衭逗襲也句廣韵曰衭衣前襟鍇曰今俗猶言之少儀劔則啟櫝葢襲之加夫襓與劔焉鄭曰夫襓劔衣也夫或爲煩皆發聲按鄭既謂夫襓是劔衣又云夫是發聲葢不能定其說也而廣雅曰衭襓䘤劔衣也夫加衣旁即許此字亦是韜藏意韋部曰韜劔衣也﹞从衣夫聲﹝甫無切五部﹞\n【襲】𠂇衽袍﹝小斂大斂之前衣死者謂之襲士䘮禮乃襲三稱注曰遷尸於襲上而衣之凡衣死者左衽不紐按喪大記小斂大斂祭服不倒皆左衽結絞不紐襲亦左衽不紐也袍褻衣也記曰纊爲繭緼爲袍也許曰袍襺也士喪禮襲衣有爵弁服皮弁服褖衣注褖衣所以表袍者子羔之襲繭衣裳與稅衣爲一是也斂始於襲襲始於袍故單言袍也襲字引申爲凡揜襲之用若記曰帛爲褶士喪禮古文作襲叚借字也喪大記玉藻用禮今文"},
{"n":"395-1","t":"作褶注曰褶袷也有表裏而無著許依古文禮故不收褶字凡經典重襲之義如筮襲于夢武王所用祥襲則行不襲則增修德而改⺊皆當作褶褶義之引申﹞从衣龖省聲﹝似入切七部﹞\n【𧟟】籒文襲不省\n【袍】襺也﹝秦風與子同袍釋言毛傳皆曰袍襺也玉藻曰纊爲繭緼爲袍注曰衣有著之異名也記文袍襺有別析言之渾言不別也古者袍必有表後代爲外衣之偁釋名曰袍丈夫箸下至跗者也袍苞也苞内衣也婦人以絳作義亦然也﹞从衣包聲﹝薄？切古音在三部﹞論語曰衣敝緼袍﹝敝各本作弊誤論語子罕篇文﹞\n【襺】袍衣也从衣繭聲﹝古典切十二部玉藻作繭者字之叚借也絮中往往有小繭故絮得名繭﹞㠯絮曰襺㠯縕曰袍﹝既渾言而又析言之也玉藻言纊許言絮者糸部曰纊絮也鄭注玉藻縕謂新綿及舊絮故纊專爲新綿許縕謂紼故纊爲絮不分新舊糸部曰縕紼也紼亂枲也亂枲即亂麻蒯通傳注及廣韵云亂麻是也孔安國論語縕袍注亦曰枲著孔許與鄭異似孔許爲長﹞春秋傳曰盛夏重襺﹝襄二十一年左傳曰薳子馮方暑掘地下冰而牀焉重襺衣裘許櫽栝其語﹞\n【褋】南楚謂襌衣曰褋﹝九歌曰遺余褋兮醴浦方言曰襌衣江淮南楚之間謂之褋關之東西謂之襌衣按屈原賦當用南楚語王逸云襜襦殆非也﹞从衣枼聲﹝各本作枼而篆體乃作𧝵是改篆而未改說解也枼者薄也襌衣故从枼方言廣雅玉篇廣韵皆作褋至集韵乃云𧝵省作褋正誤於已改之說文耳今正徒叶切八部﹞\n【袤】衣帶㠯上﹝此古義也少得其證今則後義行而古義廢矣帶者上衣下常之介也﹞从衣矛聲﹝莫𠋫切四部﹞一曰南北曰袤東西曰廣﹝周髀筭經曰天地之廣袤史記曰蒙恬築長城廣袤萬餘里廣雅袤長也﹞\n【𧝺】籒文袤从楙\n【襘】帶所結也﹝昭十一年左傳叔向曰衣有襘帶有結視不過結襘之中所以道容貌也杜注襘領會結帶結也玉藻曲禮深衣皆謂交領曰袷襘即袷會合同義且叔向視不過結襘之中即曲禮視天子不上於袷不下於帶玉藻侍君"},
{"n":"395-3","t":"視帶以及袷也然則杜注得之許合繪結二者爲一似誤矣杜注當仍賈服之舊﹞从衣會聲﹝古外切十五部﹞春秋傳曰衣有襘\n【褧】檾衣也﹝衣字舊無今補檾者枲屬績檾爲衣是爲褧也許意如是若鄭箋衞風云褧襌也不言襌用何物鄭風箋云褧襌也葢以襌縠爲之與許說異縠者細絹也以絲而非以枲矣鄭說本玉藻玉藻中庸作絅禮經作顈皆假借字也﹞詩曰衣錦褧衣﹝衞碩人鄭丰同﹞示反古﹝此許釋詩也毛傳曰衣錦錦文衣也夫人德盛而尊嫁則錦衣加褧襜中庸曰衣錦尙絅惡其文之箸也鄭以中庸箋詩許云示反古意亦略同古者麻絲之作葢先麻而後絲故衣錦尙褧歸眞反樸之意﹞从衣耿聲﹝去潁切廣韵口迥切十一部﹞\n【袛】袛裯﹝逗﹞短衣也﹝方言曰汗襦江淮南楚之閒謂之䙢自關而西或謂之袛裯自關而東謂之甲襦陳魏宋楚之閒謂之襜襦或謂之襌襦後漢羊續傳其資藏惟有布衾敝袛裯鹽麥數斛﹞从衣氐聲﹝都衣切十五部﹞\n【裯】衣袂袛裯﹝依全書之例此當云袛裯"},
{"n":"396","t":"也衣袂二字葢誤衍召南抱衾與裯毛曰裯襌被也﹞从衣周聲﹝都牢切古音在三部讀如周祗裯雙聲字也﹞\n【襤】裯謂之襤褸﹝裯謂袛裯九辨被荷裯之晏晏王曰裯祗裯也方言曰裯謂之襤郭注袛裯敝衣亦謂襤褸按說文褸字疑衍袛裯亦名襤耳不如郭說也﹞襤﹝逗﹞無緣衣也﹝衣字依韵會補方言又曰無緣之衣謂之襤楚謂無緣之衣曰襤故袛裯無緣則謂襤也巾部𢅡下曰楚謂無緣衣也襤與𢅡同﹞从衣監聲﹝魯甘切八部﹞\n【䙃】無袂衣謂之䙃﹝方言文﹞从衣惰省聲﹝徒臥切十七部﹞\n【𧛔】衣躳縫﹝躳从吕自後言身也躳與𧛔雙聲下文曰裻背縫亦即此字也方言作𧞶繞循謂之𧞶裺郭云衣督脊也莊子作督緣督以爲經李云緣順也督中也衣躳縫者深衣云負繩及踝以應直是也﹞从衣毒聲讀若督﹝冬毒切三部﹞\n【袪】衣袂也﹝鄭風遵大路唐風羔裘傳皆曰袪袂也按袪有與袂析言之者深衣注曰袪袂口也喪服記注曰袪袖口也檀弓注曰袪袖緣口也深衣喪服且袂與"},
{"n":"396-1","t":"袪並言葢袂上下徑二尺二寸至袪則上下徑尺二寸其義當分別也若詩之兩言袪則無庸分別定本唐風傳曰袪袂末也此非是傳下文言本末本謂羔裘末謂豹袖非謂袂本袪末也﹞从衣去聲﹝去魚切五部﹞一曰袪褱也褱者袌也﹝此義未見其證方言曰袿謂之裾郭云裾或作袪按下文云裾衣袌也此云袪袌也則知古有假袪爲裾者矣袪得訓袌故或曰藏去或曰弆或曰袪皆其義也藏物必去此而藏彼故其義亦爲攘却兒寛傳李奇注曰袪開也散也凡褰開曰袪若毛傳云袪袪彊健皃亦於从去得義古無从示之袪至集韵而後有之唐石經以車袪袪从衣不誤﹞袪尺二寸﹝喪服記玉藻皆有此句上葢奪禮記曰三字﹞春秋傳曰披斬其袪﹝僖五年左傳文杜注亦曰袪袂也﹞\n【褎】袂也﹝唐風羔裘傳曰褎猶袪也蒙上章言之褎引伸爲盛飾皃邶風傳曰褎如盛服皃董仲舒傳曰褎然爲舉首序傳曰樂安褏褏生民傳曰褎長也箋云枝葉長也皆其義也﹞从衣𥝩聲﹝聲葢衍字𥝩非聲衣之有褎猶禾之有𥝩故曰从衣"},
{"n":"396-2","t":"𥝩似又切三部﹞\n【䄂】俗褎从由﹝由聲﹞\n【袂】褎也从衣夬聲﹝彌弊切十五部郭景純云？即袂字﹞\n【褢】褎也﹝褢之爲言回也袼之高下可以運肘袂之長短反詘之及肘﹞一曰臧也﹝此義與褱近﹞从衣鬼聲﹝戸乖切十五部﹞\n【袌】褱也﹝論語子生三年然後免於父母之懷馬融釋以懷抱即褱袌也今字抱行而袌廢矣抱者引埾也﹞从衣包聲﹝此舉形聲包會意薄保切古音在三部﹞\n【褱】俠也﹝俠當作㚒轉寫之誤亦部曰㚒盜竊褱物也从亦有所持俗謂蔽人俾㚒是也腋有所持褱藏之義也在衣曰褱在手曰握今人用懷挾字古作褱㚒﹞从衣？聲﹝？从隶省聲十五部戸乖切﹞一曰橐\n【襜】衣蔽歬﹝釋器曰衣蔽前謂之襜此謂衣非謂蔽厀也引伸之凡衣或曰襜褕或曰襜襦皆取蔽義又引伸之凡所用蔽謂之襜巾車皆有容葢大鄭曰容謂幨車山東謂之裳幃或曰潼容幨即襜字也詩毛傳曰帷裳婦人之車帷裳即裳幃也士昏禮婦車有裧襍記其輤有裧裧亦即襜字﹞从衣詹聲﹝處占切八部﹞\n【袥】衣衸﹝廣雅衩衸袥？膝也玉篇？膝裠衸也按？膝者裠衩在正中者也故謂之袥言其開拓也亦謂之衸言其中分也袥之引伸爲推廣之義玄瑩曰天他開闢宇宙袥坦廣雅釋詁曰袥大也今字作開拓拓行而袥廢矣㡿與袥音義同﹞从衣石聲﹝他各切五部﹞\n【衸】袥也﹝廣韵十六怪云補膝裙也乃？膝裙衸也五字之誤﹞从衣介聲﹝胡介切十五部﹞\n【袉】裾也﹝士昏禮主人爵弁纁裳緇袘注曰纁裳者衣緇衣不言衣與帶而言袘者空其文明其與衣皆用緇袘謂緣緣之言施以緇緣裳象陽氣下施按袘即袉之𣜩變鄭云裳緣許云裾者許謂衣袌曰袉經言緇袉則緇衣可知也緇衣未有無袌者也﹞从衣它聲﹝唐左切十七部玉篇曰俗作袘﹞論語曰朝服袉紳﹝鄕黨篇文今論語作扡作拖即手部拕字襍記云申加大帶於上是也許所據作袉假借袉爲拕也此在引經說假借之例﹞\n【裾】衣袌也﹝袌各本作袍今依韵會正上文云袌褱也褱物謂之袌因之衣前䘳謂之袌方言襌衣有袌者趙魏之間"},
{"n":"397","t":"謂之袏衣郭云前施袌囊也房報切按前施袌囊即謂右外䘳方言無袌者謂之裎衣則今之對䘳衣無右外䘳者也褻衣無袌禮服必有袌上文之袥衸謂無袌者唐宋人所謂衩衣也公羊傳曰反袂拭面涕沾袍此袍當作袌何注曰衣前襟也釋器衣皆謂之襟衱謂之裾衱同袷謂交領袌連於交領故曰衱謂之裾郭景純曰衣後襟非也釋名裾在後之說非是﹞从衣居聲讀與居同﹝从居者中可居物也非謂在後常見踞九魚切五部﹞\n【衧】諸？也﹝按當云諸？衣袌也篇韵可證後漢書光武帝紀皆冠幘而服婦人衣諸于繡镼注引前書音義曰諸于大掖衣如婦人之袿衣按大掖謂大其袌也方言袿謂之裾于者？之假借字﹞从衣亏聲﹝羽俱切五部﹞\n【襗】絝也﹝絝者脛衣也按周禮玉府注云燕衣服者巾絮寢衣袍襗之屬論語紅紫不以爲褻服鄭注云褻衣袍襗秦風與子同澤傳曰澤潤澤也箋云襗褻衣近汗垢釋名曰汗衣近身受汗垢之衣也詩謂之澤受汗澤廣韵此字三見一曰褻衣一曰袗襗一曰衣襦亦皆不云絝○又按毛云潤澤也箋云襗褻衣此葢"},
{"n":"397-1","t":"毛作潤襗故箋冡襗而釋之潤襗衣名也﹞从衣𥇡聲﹝徒各切五部玉篇云說文大各切則大徐用舊音也襗篆舊在衸下袉上今移此與下三篆相屬﹞\n【褰】絝也﹝昭卄五年左傳曰公在乾侯徵褰與襦杜曰褰絝也方言曰絝齊魯之間謂之䙭按今方言作䙭俗字也褰之本義謂絝俗乃假爲騫衣字騫虧也古騫衣字作騫今假褰而褰之本義廢矣﹞从衣寒省聲﹝去䖍切十四部字林己偃反﹞春秋傳曰徵褰與襦\n【襱】絝踦也﹝方言曰袴齊魯之間謂之䙭或謂之襱郭注今俗呼袴踦爲襱音鮦魚按絝踦對下文絝上言袴之近足狹處也﹞从衣龍聲﹝丈冢切九部﹞\n【䄣】襱或从𧶠﹝𧶠聲也三部與九部合音爲近如急就篇華洞樂皇象𥓓及廣韵作華𨽍樂﹞\n【袑】絝上也﹝漢朱博傳功曹官屬多裦衣大袑不中節度絝上對上絝踦言股所居也大之則寛緩﹞从衣召聲﹝市沼切二部﹞\n【襑】衣博大也从衣𢒫聲﹝他感切古音在七部篇韵皆亦似林切﹞\n【襃】衣博裾﹝博裾"},
{"n":"397-2","t":"謂大其袌囊也漢書褒衣大袑謂大其衣絝之上也引伸之爲凡大之偁爲褒美﹞从衣𠊻省聲﹝博毛切古音在三部𣜩作褒作裒﹞𠊻古文𠈃\n【𧝐】緥也﹝小雅？干曰載衣之裼傳曰裼？也此謂裼即𧝐之假借字也易聲啻聲古音同在十六部故借但裼字爲𧝐字釋文曰韓詩作褅褅集韵云或𧝐字韓詩用正字毛詩用假借字也緥者小兒衣也﹞从衣啻聲﹝他計切十六部﹞詩曰載衣之𧝐\n【褍】衣正幅﹝凡衣及裳不衺殺之幅曰褍左傳端委杜注禮衣端正無殺故曰端周禮士有玄端素端鄭云端者取其正也按褍者正幅之名非衣名巾部㡏下曰正褍裂﹞从衣耑聲﹝多官切十四部﹞\n【䙟】重衣皃从衣圍聲﹝羽非切十五部﹞爾雅曰䙟䙟䙡䙡﹝今爾雅無此文釋訓洄洄惛也釋文云洄本或作？引字林？重衣皃按玉篇作佪佪惛也而潛夫論云佪佪潰潰葢用爾雅文字林？即䙟字據潛夫論則爾雅故有潰潰字許所見潰作䙡䙡字見周禮夏采職故書杜子春易爲綏許不從故書故無䙡篆﹞\n【複】重衣也﹝也作皃者誤凡古書也皃二字互譌者多矣引伸爲凡重之偁複與復義近故書多用復爲複吕覽水澤復注曰復或作複凍重累也詩？復？穴鄭注月令曰古者複穴﹞从衣？聲﹝方六切三部﹞一曰褚衣﹝褚見下文裝衣也﹞\n【褆】衣厚褆褆﹝褆褆與媞媞義略同爾雅曰媞媞安也篇韵又曰衣服端正皃﹞从衣是聲﹝杜兮切十六部﹞\n【襛】衣厚皃﹝凡農聲之字皆訓厚醲酒厚也濃露多也襛衣厚皃也引伸爲凡多厚之偁召南曰何彼襛矣唐棣之華傳曰襛猶戎戎也按韓詩作茙茙即戎戎之俗字耳戎取同聲得其義﹞从衣農聲﹝汝容切九部﹞詩曰何彼襛矣﹝詩俗本作穠誤﹞\n【裻】新衣聲﹝此當依玉篇先鵠切子虚賦翕呷萃蔡張揖曰萃蔡衣聲也萃蔡讀如碎？二音裻亦雙聲字﹞一曰背縫﹝此則冬毒切與上？義同深衣負繩及踝注云謂裻與後幅相堂之縫也按後幅當是裳幅之誤衣與裳正中之縫相接也晉語衣之偏裻韋曰裻在中左右異故曰偏引伸爲凡中之偁匠人堂涂十"},
{"n":"398","t":"有二分注曰分其裻旁之修以一分爲峻也今本作督五經文字引作裻古多假督爲裻﹞从衣叔聲﹝三部﹞\n【袳】衣張也﹝張篇韵皆作長非按袳之言侈也經典？用袳字者多作移作侈表記曰衣服以移之注云讀如禾氾移之移猶廣大也周禮注曰大夫已上移袂少牢饋食禮曰主婦被錫衣移袂注云移者葢半士妻之袂以益之﹞从衣多聲﹝尺氏切古音在十七部﹞春秋傳曰公會齊侯于袳﹝桓十五年文左氏經作公會宋公衞侯陳侯于袲公羊經作公會齊侯宋公衞侯陳侯于侈穀梁經與左同許偁左也左無齊侯許言齊侯者容今左傳有奪袲與袳同﹞\n【裔】衣裙也﹝裙各本及篇韵皆作裾今正元應書卷十四曰說文云裔衣裙也以子孫爲苗裔者取下垂義也按帔曰裠裳曰下裠此衣裠謂下裠故方言離騷注皆曰裔末也方言又曰裔祖也亦謂其遠也方言又曰裔夷狄之總名郭云邊地爲裔按左傳衞侯⺊繇曰裔焉大國言邊於大國也裔之義如此言衣裙得以通之若言衣裾則何以解焉小徐云裾衣邊葢小徐作注時本作裙﹞从衣﹝此字衣在上正謂其末下垂﹞㕯聲﹝余制切十五部﹞\n【𧘊】古文裔﹝几聲﹞\n【衯】長衣皃﹝子虚賦衯衯裶裶郭璞曰皆衣長貌也集韵曰或書作？疑作？者是﹞从衣分聲﹝撫文切十三部﹞\n【裴】長衣皃﹝此即子虚賦裶字也若史記子虚賦弭節裵回漢郊祀志神裴回若畱放乃長衣引伸之義後漢書蘇竟傳注云裴回謂縈繞淹畱是也俗乃作俳佪徘徊矣﹞从衣非聲﹝薄回切按當芳非切十五部舊在褺篆之後今移此﹞\n【袁】長衣皃﹝此字之本義今衹謂爲姓而本義廢矣古與爰通用如袁盎漢書作爰盎是也王風有兔爰爰傳曰爰爰緩意遠轅等字以袁爲聲亦取其意也﹞从衣叀省聲﹝葢从古文叀而省羽元切十四部﹞\n【𧜣】短衣也﹝釋名曰三百斛曰𦩍𦩍䂏也䂏短也今俗語尙呼短尾曰䂏尾許書無䂏當作𧜣以短衣之義引伸也﹞从衣鳥聲﹝都僚切二部﹞春秋傳曰有空𧜣﹝曰疑衍空疑當作公即昭廿五年左傳之季公鳥也﹞\n【褺】重衣也﹝凡古云衣一襲者皆一褺之假"},
{"n":"398-2","t":"借褺讀如重㬪之㬪文𨕖王命論思有短褐之襲李注引說文襲重衣也王命論本作褺李注時不誤淺人妄改文選耳漢書敘傳作短褐之褻師古釋以親身之衣不知爲褺字之誤也古書之難讀如此﹞从衣執聲﹝徒叶切八部﹞巴郡有褺江縣﹝今地理志郡國志巴郡下皆作墊江縣葢淺人所改也據孟康曰音重㬪之㬪知漢書本不作墊江也褺江縣在今四川重慶府合州嘉陵江涪江渠江會於此入大江水如衣之重複然故以褺江名縣﹞\n【襡】短衣也﹝篇韵皆襡與襡爲二字義別韵會合而一之非是晉書．夏統傳使妓女服袿襡﹞从衣蜀聲讀若蜀﹝市玉切三部﹞\n【𧞐】衣至地也从衣斲聲﹝竹角切三部﹞\n【襦】短衣也﹝方言襦西南蜀漢之閒謂之曲領或謂之襦釋名有反閉襦有單襦有要襦顔注急就篇曰短衣曰襦自膝以上按襦若今襖之短者袍若今襖之長者﹞从衣需聲﹝人朱切古音在四部襦之言濡也猶襗之言澤也﹞一曰㬮衣﹝一曰與一名同非別一義也日部曰安㬮温也然則㬮衣猶溫"},
{"n":"398-3","t":"衣也內則衣不帛襦袴注曰不用帛爲襦袴爲大溫傷陰氣也釋名曰襦耎也言溫耎也﹞\n【褊】衣小也﹝引伸爲凡小之偁﹞从衣扁聲﹝方沔切十四部﹞\n【袷】衣無絮﹝此對以絮曰襺以縕曰袍言也﹞从衣合聲﹝古洽切七部小戴記以爲交領之字﹞\n【襌】衣不重﹝此與重衣曰複爲對﹞从衣單聲﹝都寒切十四部﹞\n【襄】漢令解衣而耕謂之𧞻﹝而字依韵會補此襄字所以从衣之本義惟見於漢令也引伸之爲除去爾雅釋言詩牆有茨出車傳皆曰襄除也周書謚法云辟地有德曰襄凡云攘地攘夷狄皆襄之假借字也又引伸之爲反復大東傳云襄反也謂除此而復乎彼也釋言又曰襄駕也此驤之假借字凡云襄上也襄舉也皆同又馬注皋陶謨曰襄因也謚法因事有功曰襄此又攘之假借字有因而盜曰攘故凡因皆曰攘也今人用襄爲輔佐之義古義未嘗有此﹞从衣𤕦聲﹝息良切十部﹞\n【𡣿】古文𧞻﹝不能得其會意形聲所在﹞\n【被】𡪢衣長一身有半﹝論語鄕黨篇曰必有寢衣長一身有半孔安國曰今被也鄭注曰今小臥被是也引伸爲橫被四表之被﹞从衣皮聲﹝皮義切古音在十七部﹞\n【衾】大被﹝釋名曰衾广也其下廣大如广受人也？衣爲小被則衾是大被﹞从衣今聲﹝去音切七部﹞\n【襐】襐飾也﹝各本作飾也奪襐今補此三字爲句如偓佺離黃之類淺人泛謂爲複字可刪而刪之耳巾部飾字下云襐飾也亦三字爲句廣韵曰襐未筓冠者之首飾也﹞从衣象聲﹝徐兩切十部﹞\n【衵】日日所常衣﹝衵服見宣九年左傳﹞从衣从日日亦聲﹝人質切十二部﹞\n【褻】私服﹝私褻㬪韵論語曰紅紫不以爲褻服引伸爲凡昵狎之偁假借爲媟字﹞从衣埶聲﹝私列切十五部﹞詩曰是褻絆也﹝庸風君子偕老文今詩褻作紲按毛傳云是當暑袢延之服當暑二字釋褻也﹞\n【衷】裏褻衣﹝褻衣有在外者衷則在內者也引伸爲折衷假借爲中字﹞从衣中聲﹝陟弓切九部﹞春秋傳曰皆衷其衵服﹝宣九年左傳文﹞\n【袾】好佳也﹝好下奪也字好者美也佳者善也廣韵曰朱衣也按廣韵葢用說文古本故其字从朱衣所引詩則假袾爲姝也﹞从衣朱聲﹝昌朱切古音在四部﹞詩曰靜女其袾﹝邶風靜女文今詩袾作姝女部引詩作𡚾﹞\n【袓】事好也﹝事好猶言學好也黹部引詩衣裳？？方言曰珇好也珇美也然則袓與？珇音義略同﹞从衣且聲﹝才與切五部﹞\n【裨】接也﹝此也字依玉篇補手部曰接交也﹞益也﹝會部曰朇益也土部曰埤增也皆字異而音義同覲禮侯氏裨冕注曰裨冕者衣裨衣而冠冕也裨之爲言埤也天子六服大裘爲上其餘爲裨按本謂衣也引伸爲凡埤益之偁﹞从衣卑聲﹝府移切十六部﹞\n【袢】衣無色也﹝衣字依玉篇補日部曰暜日無色也袢讀若暜則音義皆同女部曰姅婦人汚也義亦相近﹞从衣半聲﹝博幔切十四部﹞一曰﹝此二字衍文﹞詩曰是紲袢也﹝庸風君子偕老文紲當同褻篆下作褻毛傳曰言是當暑袢延之服也袢延曡韵如方言之襎裷漢時有此語揩摩之意外展衣中用縐絺爲衣可以揩摩汗澤故"},
{"n":"399-2","t":"曰褻袢褻袢專謂縐絺也暑天近汗之衣必無色故知一曰爲衍文矣﹞讀若暜﹝毛詩以展袢顏媛爲韵則知袢當依釋文符袁反延讀如字普音於雙聲得之許讀如此﹞\n【雜】五采相合也﹝與？字義略同所謂五采彰施於五色作服也引伸爲凡參錯之偁亦借爲聚集字詩言襍佩謂集玉與石爲佩也漢書凡言襍治之猶今云會審也﹞从衣集聲﹝此篆葢本从衣雧故篆者以木移左衣下作？久之改雥爲佳而仍作雜也組合切七部﹞\n【褽】衽也﹝此衽當訓衽席左傳歸國子之元寘之新篋褽之以玄纁加組帶焉杜曰褽薦也與許云衽也義同﹞从衣熨聲﹝聲字今補於胃切十五部﹞\n【裕】衣物饒也﹝引伸爲凡寛足之偁方言裕道也東齊曰裕﹞从衣谷聲﹝羊孺切古音在三部亦作？﹞易曰有孚裕無咎﹝晉初六爻辭今經有作网虞翻王弼同則未知許所據孟易獨異與抑字譌與﹞\n【襞】韏衣也﹝韋部曰革中辨謂之韏革中辨者取革中分其廣摺曡之廣雅曰韏曲也又曰韏詘也衣之襵如革之襵故曰韏衣士冠禮皮弁服素積注曰積猶辟也以素爲裳辟蹙其要中子虚賦襞積褰縐張揖曰襞積簡齰也襞經傳作辟積俗作襀簡俗作襇襞亦謂之襵襵之涉反﹞从衣辟聲﹝必益切十六部﹞\n【衦】摩展衣也﹝摩展者摩其襵縐而展之也石部硟下曰以石衦繒也衦之用與熨略同而異﹞从衣干聲﹝古案切篇韵公但切十四部﹞\n【裂】繒餘也﹝巾部曰㠲㡜裂也㡜殘帛也㡏繒端裂也內則曰衣裳綻裂方言曰南楚凡人貧衣被醜敝或謂之褸裂皆繒餘之意引伸爲凡分散殘餘之偁或假烈爲之方言曰烈餘也晉衞之閒曰烈齊語戎車待游車之裂韋注云裂殘也古作？通作列﹞从衣列聲﹝良辥切十五部﹞\n【𧘽】敝衣﹝敝各本作弊誤今正袽者敝衣帤者敝巾䋈者敝絮各依所从而解之易既濟六四繻有衣袽虞翻曰袽敗衣也然則袽即𧘽字糸部引易需有衣䋈又見𧘽與䋈可通用也晁說之曰袽又作䘫玉裁謂袽䘫皆𧘽之誤字耳﹞从衣奴聲﹝女加切古音在五部女居切﹞\n【袒】衣縫解也﹝許書無綻字此即綻字也許書但裼字作但不"},
{"n":"400","t":"作袒今人以袒爲袒裼字而但袒二篆本義俱廢矣內則曰衣裳綻裂綻或作䘺鄭曰綻猶解也綻尙未解而近於解故曰猶俗語引伸爲飽滿？裂之偁按袒爲衣縫解故从衣䋎爲補縫故从糸音同而義相因也﹞从衣旦聲﹝丈莧切十四部﹞\n【補】完衣也﹝既袒則宜補之故次之以補引伸爲凡相益之偁﹞从衣甫聲﹝博古切五部﹞\n【𧝉】紩衣也﹝糸部曰紩者縫也縫者以鍼紩衣也方言曰襜褕其敝者謂之緻注云緻縫納敝故之名也丁履反按緻即𧝉字黹爲鍼刺𧝉爲縫敝衣與補䋎二字義略同﹞从衣黹﹝會意﹞黹亦聲﹝諸几切十五部﹞\n【褫】奪衣也﹝奪當作敓許訓奪爲遺失訓敓爲彊取也此等恐非許原文後人以今字改古字耳周易訟上九或錫之鞶帶終朝三褫之侯果曰褫解也鄭玄荀爽翟元皆作三拕之荀翟訓拕爲奪淮南書曰秦牛缺遇盜拕其衣高注拕奪也拕者褫之假借字十七十六二部音冣近也引伸爲凡敓之偁﹞从衣虒聲讀若池﹝直离切十六部﹞\n【𧝹】但也﹝但各本作袒今正左傳欲觀其裸正義曰"},
{"n":"400-1","t":"裸謂赤體無衣也大戴禮曰倮蟲三百六十聖人爲之長王制？股肱注曰㩊衣出其臂脛也按人部曰但裼也謂免上衣露裼衣此裸裎皆訓但者裸裎者但之尢甚者也﹞从衣𦟀聲﹝郞果切十七部﹞\n【裸】𧝹或从果﹝果聲也俗作𦟀致爲不通﹞\n【裎】但也﹝但各本作袒今正裎之言呈也逞也孟子袒裼裸裎亦作程土喪禮注倮程﹞从衣呈聲﹝丑郢切十一部﹞\n【裼】但也﹝但各本作袒今正人部曰但者裼也故此云裼者但也是爲轉注序云五曰轉注建類一首同意相受𦒱老是也老部曰老者考也考者老也是之謂建類一首同意相受凡全書中異部而互訓者視此裼訓但但訓裼其一耑也在許當時確知訓裼之字作但不作袒自許至今經傳子史皆爲袒裼不爲但裼賴許書僅存可識字之本形本義又以今字改之則古形古義不傳且上文云袒衣縫解也裸裎裼下皆云袒也不皆爲衣縫解乎是許之不通甚矣𦒱諸經傳凡中衣之外上衣裘則有裼衣裼衣之外上衣玉藻裘之裼也見美也服之襲也充美也鄭曰裼者免上衣見裼衣凡當盛禮者以充美爲敬非盛禮者以見美爲敬禮尙相變也按覆裘之衣曰裼行禮袒其上衣見裼衣謂之裼不露裼衣謂之襲鄭注玉藻曰袒而有衣曰裼以別於無衣曰袒也經傳凡單言裼者謂免上衣也凡單言袒者謂免衣肉袒也肉袒或謂之袒裼釋言毛傳皆曰袒裼肉袒也是也許君肉袒字作膻在肉部而袒作但與裼互訓裼爲無上衣之但？裎爲無衣之但？裎亦肉膻也字與鄭異而義同裼襲之制詳見聘禮注疏﹞从衣易聲﹝先擊切十六部禮注曰古文禮裼皆爲賜詩斯干假借爲𧝐字﹞\n【衺】𩎮也﹝交部曰𩎮者衺也二篆爲互訓小徐本作紕也非是𩎮今字作回衺今字作邪毛詩傳曰回邪也﹞从衣牙聲﹝似嗟切古音在五部﹞\n【襭】㠯衣衽扱物謂之襭﹝扱收也周南采采芣苢薄言襭之爾雅曰扱衽謂之襭毛傳同﹞从衣頡聲﹝胡結切十二部﹞\n【擷】襭或从手\n【袺】執衽謂之袺﹝周南采采芣苢薄言袺之爾雅曰執衽謂之袺毛傳同﹞从衣吉聲﹝格八切十二部﹞\n【褿】帴也﹝巾部曰帴帬也一曰祓也一曰婦人脅衣﹞从衣曹聲﹝昨牢切又七刀切三部﹞\n【裝】裹也﹝束其外曰裝故著絮於衣亦曰裝﹞从衣壯聲﹝側羊切十部﹞\n【裹】纏也﹝纏者繞也﹞从衣果聲﹝古火切十七部﹞\n【裛】纏也﹝各本作書囊也今依西都賦琴賦注後漢書．班固傳注所引正巾部曰帙書衣也帙亦作袠廣雅裛謂之袠今本殆據廣雅改耳若依今本則當云帙也﹞从衣邑聲﹝於業切七部﹞\n【𪗋】緶也裳下緝﹝各本無裳下緝三字今依韵會補依釋名當作緝下緝下橫縫緝其下也綆者緁衣也緝同緁漢時通用論語鄕黨孔注曰衣下曰齊玉藻縫𪗋倍要正義曰𪗋謂裳之下畔深衣下𪗋如權衡以應平注曰𪗋緝也禮喪服疏衰裳齊疏云衰裳既就乃始緝之故言齊在衰裳下不比言斬在衰上也按經傳多假齊爲之亦省作𪗋﹞从衣？聲﹝即夷切十五部﹞\n【裋】豎使布長襦﹝豎與裋㬪韵豎使謂僮豎也淮南高注曰豎小使也顏注貢禹傳曰裋褐謂僮豎所著布長襦也方言曰襜褕其短者謂之裋褕韋昭注王命論云裋謂短襦也本方言﹞从衣豆聲﹝常句切古音在四部﹞\n【䙔】編枲衣﹝謂取未績之麻編之爲衣與艸雨衣相類衣之至賤者也﹞一曰頭䙔﹝冃下曰小兒蠻夷頭衣也頭䙔葢即頭衣僅冒其頭耳﹞一曰㳄裹衣﹝方言曰繄袼謂之䙔郭曰即小兒㳄衣也翳洛嘔三音㳄裹今俗語尙如此小兒服之衣外以受㳄者﹞从衣區聲﹝於武切又於侯切四部﹞\n【褐】編枲韤﹝取未績之麻編之爲足衣如今艸鞵之類﹞一曰粗衣﹝文選藉田賦注作麁衣廣韵及孟子正義作短衣誤也趙注孟子曰褐以毳織之若今馬衣者也或曰枲衣也一曰粗布衣按趙云以毳與邠風鄭箋云毛布合馬衣即左傳定八年之馬褐也枲衣亦謂編枲爲衣褐賤者之服也﹞从衣曷聲﹝胡葛切十五部﹞\n【衰】艸雨衣﹝雨衣有不艸者左傳成子衣製杖戈杜曰製雨衣按言製則非艸爲若今油布衣﹞秦謂之萆﹝艸部曰萆雨衣一曰衰衣此則著萆爲秦語也小雅何蓑何笠傳曰蓑所以僃雨笠所以禦暑公羊傳不蓑城也何云若今以艸衣城齊語注云襏襫蓑襞衣也襞或萆字亦作薜六韜"},
{"n":"401-1","t":"蓑薜簦笠衰俗从艸作蓑而衰遂專爲等衰衰絰字衰絰本作縗衰其假借字也以艸爲雨衣必層次編之故引伸爲等衰後世異其形異其音古義昧矣﹞从衣象形﹝謂冄也穌禾切十七部﹞\n【𠱗】古文衰\n【卒】𣜩人給事者爲卒﹝俗本者下有衣字宋本及御覽韵會玉篇皆無此謂人也非謂衣也方言楚東海之閒亭父謂之亭公卒謂之弩父或謂之褚注曰卒者主擔幔弩導幨因名﹞古㠯染衣題識故从衣一﹝此十字依韵會所據小徐本衣有題識如左傳云叔孫氏之甲有物杜云物識也幑字下云若今救火衣周禮司常注云今亭長箸絳衣此亭卒以染衣題識之證也从一者象題識也臧没切十五部﹞\n【褚】卒也﹝方言云卒或謂之褚是也郭云言衣赤褚音赭﹞从衣者聲﹝丑吕切五部﹞一曰裝也﹝裝各本作製誤今依玉篇廣韵正左傳鄭賈人將寘荀罃褚中以出此謂衣裝也凡裝綿曰著丑吕切其字當作褚小正七月灌荼灌聚也荼萑葦之秀爲將褚之也褚之者裝衣也將各本作蔣字之誤也﹞\n【製】裁"},
{"n":"401-2","t":"衣也从衣制聲﹝征例切十五部按此篆處非其次當本在裁篆之下﹞\n【袚】蠻夷衣﹝左衽衣﹞从衣犮聲﹝北末切十五部﹞一曰蔽厀﹝方言曰蔽厀江淮之閒謂之褘或謂之袚郭音沸﹞\n【襚】衣死人也﹝士喪禮君使人襚注襚之言遺也公羊傳曰車馬曰？貨財曰賻衣被曰襚注襚猶遺也遺是助死之禮知生者？賻知死者贈襚﹞从衣遂聲﹝徐醉切十五部﹞春秋傳曰楚使公親襚﹝襄二十九年左傳文楚欲使襄公視衣死人故下文魯行君臨臣喪之禮以報之也﹞\n【䘟】棺中縑裏也﹝喪大記曰君裏棺用朱綠用雜金鐕大夫裏棺用玄綠用牛骨鐕士不綠正義云君用朱繒貼四面綠繒貼四角大夫四面玄四角綠士不綠悉用玄按如其說則當云士玄不當云不綠也且顔師古定本綠皆作琢謂鐕琢繒則著於棺則士不琢尤爲不辭葢綠與琢皆字之誤古本三綠皆正作䘟以縑裏棺曰䘟縑幷絲繒也君朱䘟以三色金鐕椓著之大夫玄䘟以牛骨鐕椓著之士賤不䘟則不用鐕士喪禮纖悉畢載而不言裏棺可證也鄭曰鐕所以椓著裏金部曰鐕所以綴著物者與鄭合鐕與䘟皆據喪大記而言﹞从衣弔聲讀若雕﹝都僚切二部﹞\n【裞】贈終者衣被曰裞从衣兌聲﹝輸芮切十五部按此字僅見漢書朱建傳葢襚之或字淺人所增非許本書所有也﹞\n【褮】鬼衣也﹝鬼衣猶䰟衣明器之屬也鬼部曰鬾鬼服也引韓詩傳鄭交甫逢二女鬾服釋器曰袕謂之褮郭云衣開孔非許義也﹞从衣熒省聲讀若詩曰葛藟縈之一曰若靜女其袾之袾﹝之袾當作之靜於營切十一部﹞\n【䘰】車溫也﹝車溫玉篇作車？䘰廣韵曰㠾䘰牛領上衣葢當作車溫䘰如㠾幡襎裷詩傳袢延之比皆重曡字也今本奪一字﹞从衣延聲﹝式連切十四部﹞\n【褭】㠯組帶馬也﹝百官志注曰秦爵二十等三曰簪褭御駟馬者按於本義引伸之因以爲馬名要褭古之駿馬也﹞从衣从馬﹝衣馬以組帶馬之意也奴鳥切二部﹞\n文一百一十六﹝今增袀重十一\n【裘】皮衣也从衣象形﹝各本作从衣求聲一曰象形淺人𡚶增之也裘之制毛在外故象毛文﹞與衰同意﹝皆从衣而象其形也巨鳩切古音在一部﹞凡𧚍之屬皆从𧚍\n【求】古文𧚍﹝此本古文裘字後加衣爲裘而求專爲干請之用亦猶加艸爲蓑而衰爲等差之用也求之加衣葢不待小篆矣﹞\n【𩱘】𧚍裏也﹝表其毛而爲之裏附於革也詩曰羔羊之皮素絲五它皮言其表也羔羊之革素絲五緎革言其裏也羔羊之縫素絲五總合言其表裏也其裏之所用未詳﹞从𧚍鬲聲讀若擊﹝楷革切十六部﹞\n文二重一\n【老】考也﹝序曰五曰轉注建類一首同意相受考老是也學者多不解戴先生曰老下云考也考下云老"},
{"n":"402-1","t":"也此許氏之恉爲異字同義舉例也一其義類皆謂建類一首也互其訓詁所謂同意相受也考老適於許書同部凡許書異部而彼此二篆互相釋者視此如？窒也窒？也但裼也裼但也之類老考以曡韵爲訓﹞七十曰老﹝曲禮文﹞从人毛匕﹝音化按此篆葢本从毛匕長毛之末筆非中有人字也韵會無人字﹞言須髮變白也﹝說會意之恉盧晧切古音在三部﹞凡老之屬皆从老\n【耊】年八十曰耊﹝釋言耊老也毛傳云耊老也八十曰耊按馬融注易服䖍注左傳皆云七十曰耊葢耊訓老故七十八十皆得偁也﹞从老省﹝小篆既从老省矣今人或不省非也下同﹞至聲﹝古音至讀如銍徒結切十二部﹞\n【𦽡】年九十曰𦽡﹝今作耄从老省毛聲秏今音讀蒿去聲葢蒿聲毛聲古可通用也曲禮八十九十曰耄注云耄惛忘引左傳老將知耄又及之按其字亦作眊亦作旄﹞从老蒿省聲﹝从蒿者取蒿目之意莫報切二部﹞\n【耆】老也﹝曲禮六十曰耆許不言者許以耆爲七十已上之通偁也鄭注䠶義云耆耊皆老也古多假借爲嗜字又按士喪禮士虞禮魚進鬐注鬐脊也古文鬐爲耆許書髟部無鬐字依古文禮故不錄今文禮之字也徐鉉沾附未識此意許於禮經古文今文之字依一則廢一﹞从老省旨聲﹝渠脂切十五部﹞\n【耇】老人面凍黎若垢﹝釋詁曰耇老壽也小雅毛傳曰耇壽也孫炎曰耇面凍黎色如浮垢老人壽徵也儀禮注曰耇凍梨也方言曰東齊曰眉燕代之北郊曰梨秦晉之郊陳兖之會曰耇鮐按方言又曰麋黎老也麋黎即卷一之眉梨凍黎謂凍而黑色或假梨爲之尚書黎老作犁老亦假借也孫炎注本作面凍梨見南山有臺大誓二正義本無如字釋名及方言注乃云如凍梨非也﹞从老省句聲﹝古厚切四部﹞\n【𦒻】老人面如處﹝謂老人面有黑瘢處也者小黑也﹞从老省占聲﹝丁念切古音在七部﹞讀若耿介之耿﹝雙聲也﹞\n【𦒶】老人行才相逮﹝才僅也今字作纔纔相逮者兩足僅能相及言其行遲步小也﹞从老省？象形﹝各本作易省行象誤今正此非易省"},
{"n":"402-3","t":"乃象步小相迫之狀也﹞讀若樹﹝與駐聲義略同今俗語尙如此常句切四部﹞\n【壽】久也﹝久者從後灸之也引伸爲長久此用長久之義也﹞从老省？聲﹝？見口部今篆體作？誤殖酉切三部﹞\n【考】老也﹝凡言壽考者此字之本義也引伸之爲成也考槃江漢載芟絲衣毛傳是也凡禮記皇考春秋考仲子之宫皆是也又假借爲攷字山有櫙弗𡔷弗考傳曰考擊也是也凡言考挍考問字皆爲攷之假借也﹞从老省丂聲﹝苦浩切古音在三部﹞\n【孝】善事父母者﹝禮記孝者畜也順於道不逆於倫是之謂畜﹞从老省从子子承老也﹝說會意之恉呼教切二部﹞\n文十\n【毛】睂髮之屬及獸毛也﹝眉者目上毛也髮者首上毛也而者須也須者而也𦣞下之毛也𩓾者頰須也頾口上須也及獸毛者貴人賤畜也﹞象形﹝莫袍切古音二部﹞凡毛之屬皆从"},
{"n":"403","t":"毛\n【𣯍】毛盛也从毛隼聲﹝而尹切又人勇切按而尹即玉篇之而允也書釋文氄徐而允反又如兖反俗本允兖字皆譌作充而集韵類篇因有而融如容兩切矣古音當在十五部如隼之在十五十三兩部也﹞虞書曰﹝虞當作唐說詳禾部﹞鳥獸𣯍髦﹝堯典文髦毛古同用今書𣯍作氄馬云溫柔皃﹞\n【㲦】獸豪也﹝豪者豕鬣如筆管者也引伸爲毛之長者之偁㲦古書多作翰尙書大傳之西海之濱取白狐靑翰鄭曰翰長毛也長楊賦藉翰林以爲主人韋昭曰翰筆也善曰說文云毛長者曰翰按翰當作㲦葢說文古本有毛長者曰㲦五字在獸豪也之下曲禮雞曰翰音注翰猶長也其引伸之義也﹞从毛倝聲﹝侯旰切十四部﹞\n【毨】𨕖也﹝二字依韵會﹞仲秋鳥獸毛盛可𨕖取㠯爲器﹝毨選雙聲堯典鳥獸毛毨鄭注毨理也毛更生整理周禮中秋獻？？王乃行羽物鄭注良善也仲秋鳥獸毛毨因其良時而用之按許說兼包鄭二義﹞从毛先聲讀若𨕖﹝穌典切古音在十三部﹞\n【𣯩】㠯毳"},
{"n":"403-1","t":"爲𦇧﹝毳獸細毛也𦇧西胡毳布也﹞色如虋故謂之𣯩﹝與虋雙聲﹞虋禾之赤苗也﹝詳艸部取其同赤故名略同﹞从毛㒼聲﹝莫奔切古音在十四部﹞詩曰毳衣如𣯩﹝王風文今詩𣯩作璊毛曰璊赬也按許云毳𦇧謂之𣯩然則詩作如璊爲長作如𣯩則不可通矣玉部曰璊玉䞓色也禾之赤苗謂之虋璊玉色如之是則𣯩與璊皆於虋得音義許偁詩證毳衣色赤非證𣯩篆體也淺人改从玉爲从毛失其恉矣抑西胡毳布中國即自古有之斷非法服毛傳曰大車太夫之車也天子大夫四命其出封五命如子男之服乘其大車檻檻然服毳冕以決訟是則詩所云毳衣者周禮之毳冕非西胡毳布也許專治毛詩豈容昧此疑此六字乃淺人𡚶增非許書固有然鄭司農之注周禮曰毳罽衣也至後鄭乃云毳畫虎蜼謂宗彝也是則自康成以前皆謂毳爲𦇧衣毛公但云毳冕而不言何物許說正同大鄭耳﹞\n【氊】撚毛也﹝手部曰撚者蹂也撚毛者蹂毛成氈也周禮掌皮曰共其毳毛爲氈古多假旃字﹞从毛亶聲﹝諸延切十四部﹞\n文六\n【毳】獸細毛也﹝掌皮注曰毳毛毛細縟者﹞从三毛﹝毛細則叢密故从三毛衆意也此芮切十五部﹞凡毳之屬皆从毳\n【䩁】毛紛紛也﹝紛紛者多也非分雙聲䩁䩁猶紛紛也廣韵曰細毛﹞从毳非聲﹝甫微切十五部﹞\n文二\n【尸】陳也﹝陳當作敶攴部曰敶列也小雅祈父傳曰尸陳也按凡祭祀之尸訓主郊特牲曰尸陳也注曰此尸神象當從主訓之言陳非也玉裁謂祭祀之尸本象神而陳之而祭者因主之二義實相因而生也故許但言陳至於在牀曰屍其字从尸从死別爲一字而經籍多借尸爲之﹞象臥之形﹝臥下曰伏也此字象首俯而曲背之形式脂切十五部﹞凡尸之屬皆从尸\n【㞟】偫也﹝偫者儲偫也大玄假爲天"},
{"n":"403-3","t":"地奠位之奠﹞从尸奠聲﹝堂練切古音在十一部﹞\n【居】蹲也﹝足部曰蹲居也二字爲轉注今足部改居爲踞又𡚶添踞篆訓云蹲也總由不究許書條理㒺知古形古義耳立部竣下亦曰居也亦同義而譌爲偓竣也葢俗本之紛亂如此說文有凥有居凥處也从尸得几而止凡今人居處字古衹作凥處居蹲也凡今人蹲踞字古衹作居廣雅釋詁二凥也一條釋詁三踞也一條畫然分别曹憲曰按說文今居字乃箕居字近之矣但古人有坐有跪有蹲有箕踞跪與坐皆厀著於席而跪聳其體坐下其𦞠詩所謂啟處四牡傳曰啟跪也處居也四牡不遑啟處采薇出車作不遑啟居居皆當作凥許凥下云處也正本毛傳引伸之爲凡凥處字也若蹲則足底著地而下其𦞠聳其厀曰蹲其字亦作竣原壤夷俟謂蹲踞而待不出迎也若箕踞則𦞠著席而伸其腳於前是曰箕踞趙佗箕踞見陸賈聞賈言乃蹷然起坐是也箕踞爲大不敬三代所無居篆正謂蹲也今字用蹲居字爲凥處字而凥字廢矣又別製踞字爲蹲居字而居之本義廢矣﹞从尸古聲﹝各本作古者居从古乖於全書之例淺人"},
{"n":"404","t":"因下云俗居从足而竄改譌謬耳今正九魚切五部﹞\n【𧿃】俗居从足﹝小徐本如此不誤大徐本篆作踞非也小徐云？一本从居則小徐時固有兩本﹞\n【㞒】臥息也﹝西京賦吳都賦皆用奰㞒字說者謂作力之皃也奰見大部奰俗譌贔㞒俗譌屓又譌屭今學者罕知其本字矣㞒之本義爲臥息鼻部所謂鼾也用力者必𡔷其息故引伸之爲作力之皃呬息也音義略同﹞从尸自﹝徐鉉曰自鼻也小徐作自聲許介切按本虚器切十五部﹞\n【㞕】動作切切也﹝方言曰㞕㞕不安也秦晉謂之㞕㞕又曰㞕勞也㞕獪也邶風不我㞕以毛傳曰㞕潔也﹞从尸䏌聲﹝私列切十二部按俗从肖非﹞\n【展】轉也﹝展者未轉而將轉也陸德明云字林作輾然則周南作輾轉非古也毛傳曰展誠也方言曰展信也此因展與眞音近假借﹞从尸﹝展布四體之意﹞？省聲﹝知衍切十四部﹞\n【屆】行不便也﹝此與艐義相近艐船著沙不行也﹞一曰極也﹝釋言曰屆極也蕩閟宮毛傳同釋詁方言皆曰艐至也郭云艐古屆字按謂古用艐今用"},
{"n":"404-1","t":"屆也艐屆雙聲﹞从尸凷聲﹝古拜切十五部﹞\n【尻】𦞠也﹝按釋名以尻與臀別爲二漢書結股腳連脽尻每句皆合二物也尻今俗云溝子是也𦞠今俗云屁股是也析言是二統言是一故許云尻𦞠也通俗文埤蒼皆云尻骨謂之八髎釋名曰尻廖也所在廖牢深也﹞从尸九聲﹝苦刀切古音在三部﹞\n【𡱂】髀也﹝髀者股外也此云髀者專言股後﹞从尸下丌凥几﹝凥各本作居誤今正丌下基也𡱂者人之下基凥几者猶言坐於牀木部曰牀安身之几坐也凥下曰从尸得几而止皆謂牀也徒䰟切十三部﹞\n【𦞠】𡱂或从肉隼﹝隼聲也與肉部脽字義同字異﹞\n【𩪡】𡱂或从骨𣪍聲﹝今周易春秋考工記皆作臋从肉軍後曰殿即臋之假借字也﹞\n【㞓】凥也从尸㫖聲﹝詰利切十五部﹞\n【尼】從後近之﹝尼訓近故古以爲親暱字高宗肜日曰典祀無豐于尼釋文尼女乙反尸子云不避遠尼尼近也正義釋詁云即尼也孫炎云即猶今也尼近也郭璞引尸子悅尼而來遠自天寶閒衞包改經尼爲昵開寶閒陳諤又改釋文尼爲昵而賈氏羣經音辨所載猶未誤也尼之本義從後近之若尼山乃取於圩頂水澇所止屔之假借字也孟子止或尼之尼止也與致遠恐泥同泥濘之假借字也﹞从尸匕聲﹝女夷切古音葢在十五部﹞\n【㞚】㞚㞏﹝二字各本無今依全書通例補﹞從後相躡也﹝躡各本作臿今依玉篇訂以後次前積曡之謂之㞚㞏吳都賦作𡍪㙷楚立除立二切善曰枝柯相重曡皃廣韵曰重累土也廣韵亦單用㞚字訓楔非此義也﹞从尸臿聲﹝楚洽切八部廣韵云初戢切﹞\n【㞏】㞚㞏也从尸乏聲﹝直立切七部﹞\n【㞋】柔皮也﹝周禮所謂攻皮也函人職曰革欲其柔滑而腛脂之則耎廣雅曰㞋弱也是與耎音義同﹞从尸又﹝會意﹞又申尸之後也﹝从尸謂皮也从又謂申其後也申者引伸之意此九字大小徐本皆不完今補大徐作㞋而曰或从又小徐作㞋而曰或从叉疑从又爲是人善切十五部﹞\n【屒】伏皃﹝未聞﹞一曰屋宇也﹝與宀部宸音義同尸象屋形﹞从尸辰聲﹝珍忍切十三部﹞\n【屖】屖遟也﹝三字爲句玉篇曰屖今作栖然則屖遟即陳風之棲遟也毛傳曰棲遟遊息也﹞从尸辛聲﹝先稽切古音在十二部﹞\n【屝】𡳐屬﹝𡳐者屨也足所依也云屬者屨之麤者曰屝也方言曰屝麄𡳐也釋名曰齊人謂草𡳐曰屝按喪服傳菅屨者菅菲也杜注左傳曰屝草屨也菲者屝之假借字﹞从尸非聲﹝扶沸切十五部﹞\n【屍】終主也﹝終主者方死無所主以是爲主也曲禮曰在牀曰屍今經傳字多作尸同音假借也亦尙有作屍者﹞从尸死﹝死者終也尸者主也故曰終主式脂切十五部﹞\n【屠】刳也﹝刳判也﹞从尸者聲﹝同都切五部﹞\n【屟】𡳐之荐也﹝之各本作中今依元應所引訂此藉於𡳐下非同𡳐中苴也荐者藉也吳宮有響屟廊東宮舊事有絳地文𡳐屟百副即今婦女鞵下所施高底其字本音他頰切轉爲他計切今籢匱有抽屜本即屟字﹞从尸枼聲﹝穌叶切八部﹞\n【屋】凥也﹝凥各本作居誤今正凡凥處於尸得几之字引伸不當用蹲居字也屋者室之覆也引申之凡覆於上者皆曰屋天"},
{"n":"405","t":"子車有黃屋詩箋屋小帳也﹞从尸﹝句﹞尸﹝逗﹞所主也﹝凡尸皆得訓主屋从尸者人爲屋主也﹞一曰尸象屋形﹝此从尸之又一說也上象覆旁象壁﹞从至﹝句﹞至﹝句﹞所止也屋室皆从至﹝室下亦曰至所止也烏谷切三部﹞\n【𡲃】籒文屋从厂﹝厂呼旱切﹞\n【𦥂】古文屋﹝按此字葢即手部古文握字見於淮南書淺人補入此耳﹞\n【屛】屛﹝此複舉字之未刪者﹞蔽也﹝小雅萬邦之屛傳曰屛蔽也引伸爲屛除按古無平仄之分﹞从尸幷聲﹝必郢切十一部﹞\n【層】重屋也﹝曾之言重也曾祖曾孫皆是也故从曾之層爲重屋𦒱工記四阿重屋注曰重屋複笮也後人因之作樓木部曰樓重屋也引伸爲凡重曡之偁古亦假增爲之﹞从尸曾聲﹝昨棱切六部﹞\n文二十三重五\n說文解字第八篇上\n桐城章甫校字\n"}
]