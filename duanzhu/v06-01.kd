[
{"n":"","t":"﻿\n\n說文解字弟六篇上\n金壇段玉裁注\n【木】冒也﹝以曡韵爲訓冃部曰冒冢而前也﹞冒地而生東方之行从屮下象其根﹝謂？也？象上出？象下垂莫卜切三部﹞凡木之屬皆从木\n【橘】橘果出江南﹝禹貢荆州厥苞橘柚考工記曰橘踰淮而北爲枳屈原賦曰受命不遷生南國兮許言出江南者即考工屈賦所云也王逸注云言橘受天命生於江南﹞从木矞聲﹝居聿切十五部﹞\n【橙】橘屬﹝南都賦曰穰橙鄧橘蜀都賦劉注曰蜀有給客橙﹞从木登聲﹝丈庚切廣韵宅耕切古音在六部﹞\n【柚】條也佀橙而酢﹝釋木柚條郭云似橙實酢生江南列子曰吳楚之國有大木焉其名爲櫾碧樹而冬生實丹而味酸食其皮汁巳憤厥之疾按今橘橙柚三果莫大於柚莫酢於橙汁而橙皮甘可食本草經合橘柚爲"},
{"n":"241-1","t":"一條渾言之也﹞从木由聲﹝余救切三部按爾雅亦作櫾列子山海經皆作櫾許則云櫾者崐崘河隅之長木也﹞夏書曰厥苞橘柚﹝苞俗作包今正禹貢文﹞\n【樝】樝果佀棃而酢﹝内則柤棃注曰柤棃之不臧者爾雅郭注山海經郭傳皆云樝似棃而酢濇按即今棃之肉粗味酸者也張揖注子虛賦云樝似棃而甘乃以同類而互易其名耳陶隱居譏鄭公不識樝恐誤﹞从木虘聲﹝側加切古音在五部﹞\n【棃】棃果也﹝各本作果名二字淺人改也釋木棃山樆謂棃之山生者曰樆也樆本亦作離子虛賦檗離朱楊裴駰引漢書音義云離山棃也師古注急就篇云棃一名山樆非是﹞从木𥝢聲﹝力脂切十五部﹞𥝢古文利﹝見刀部﹞\n【梬】梬棗也﹝三字一句梬棗果名非今俗所食棗也南都賦曰梬棗若畱張揖注子虛曰梬梬棗也李善引說文亦云梬棗似𣐈於此可以訂刪複字者之非矣﹞从𣐈而小一曰㮕﹝各本無而小一曰㮕五字今合齊民要術衆經音義廣韵子虛南都二賦李善注引訂補按梬即釋木之"},
{"n":"241-2","t":"遵羊棗也郭云實小而圓紫黑色今俗呼之爲羊矢棗引孟子曾晳嗜羊棗何氏焯曰羊棗非棗也乃𣐈之小者初生色黃熟則黑似羊矢其樹再椄即成𣐈矣余客臨沂始覩之亦呼牛㚷𣐈亦呼㮕棗此尢可證以𣐈得棗名孟子正義不得其解玉裁謂凡物必得諸目驗而折衷古籍乃爲可信昔在　西苑萬善殿庭中曾見其樹葉似𣐈而不似棗其實似𣐈而小如指頭內監告余用此樹椄之便成𣐈古今注曰㮕棗實似𣐈而小味亦甘美師古曰梬棗即今之㮕棗也㮕與遵音相近㮕即遵字也一曰㮕者一名㮕也本作一曰李善改爲名曰以便於文也許無㮕篆葢俗字不列也内則芝栭賀氏云芝木椹栭軟棗釋文云栭本又作檽檽者㮕之誤賀氏作㮕許不妨作耎也梬棗者𣐈屬故受之以𣐈篆○又按衆經音義㮕棗如兗切說文云似𣐈而小或作濡非體也似元應所據本有㮕篆其解當云梬棗也從木耎聲似𣐈而小乃梬篆下語也○司馬氏光曰君遷子即今牛奶𣐈按吳都劉注桾櫏子如瓠形玉篇曰桾櫏子如雞子不當以羊棗當之﹞從木甹聲﹝以整切十一部㮕而兗切﹞\n【𣐈】赤實果﹝言果又言實者實謂其中也赤中與外同色惟𣐈內則曰棗栗榛𣐈﹞從木？聲﹝鉏里切古音在十五部俗作杮非﹞\n【枏】梅也從木冄聲﹝汝閻切七部﹞\n【梅】枏也可食從木每聲﹝莫桮切古音在一部按釋木曰梅枏也毛詩秦風陳風傳皆曰梅枏也與爾雅同但爾雅毛傳皆謂楩枏之枏毛公於召南摽有梅曹風其子在梅小雅四月侯栗侯梅無傳而秦陳乃訓爲枏此以見召南等之梅與秦陳之梅判然二物召南之梅今之酸果也秦陳之梅今之楠樹也楠樹見於爾雅者也酸果之梅不見於爾雅者也樊光釋爾雅曰荆州曰梅楊州曰枏益州曰赤楩孫炎釋爾雅曰荆州曰梅楊州曰枏陸機疏草木曰梅樹皮葉似豫樟皆謂楠樹也枏亦名梅後世取梅爲酸果之名而梅之本義廢矣郭釋爾雅乃云似杏實酢篇韵襲之轉謂酸果有枏名此誤之甚者也然則許以枏梅二篆廁諸果之閒又云可食豈非始誤與曰此淺人所改竄也如許謂梅酸果其立文當先梅篆云酸果也次枏篆云梅也棃杏李桃等不云可食何必獨云可食哉許意某爲酸果正字故某篆解"},
{"n":"242","t":"云酸果也從木從甘其字當本廁𣐈下杏上而枏梅二篆當本廁諸木名之閒淺人易其處又增竄其文耳以許書律羣經則凡酸果之字作梅皆假借也凡某人之字作某亦皆假借也假借行而本義廢固不可勝數矣﹞\n【楳】或从某﹝某聲召南釋文曰韓詩作楳﹞\n【杏】杏果也﹝内則桃李梅杏﹞从木向省聲﹝向各本作可誤今正莕以杏爲聲亦作䓷從行聲則知杏莕字古皆在十部也今何梗切○六書故云唐本曰从木从口﹞\n【柰】柰果也﹝假借爲柰何字見尙書左傳俗作奈非﹞从木示聲﹝奴帶切十五部﹞\n【李】李果也从木子聲﹝良止切一部古李理同音通用故行李與行理竝見大李與大理不分﹞\n【杍】古文﹝尙書音義曰梓材音子本亦作梓馬云古作梓字治木器曰梓正義曰此古杍字今文作梓按正義本經作杍音義本經作梓據二家說葢壁中古文作杍而馬季長易爲梓匠之梓也如馬說是壁中文假借杍爲梓匠字也﹞\n【桃】桃果也从木兆聲﹝徒刀切二部﹞\n【㮘】冬桃﹝釋木曰旄"},
{"n":"242-1","t":"冬桃郭云子冬孰按作旄者字之假借二部三部合韵冣近也釋文曰字林作㮘今本譌爲字林作楙﹞从木敄聲讀若髦﹝莫𠋫切三部按釋文及篇韵皆音毛鼎臣葢檢唐韵無此字因以楙字當之故音茂也﹞\n【𣓀】𣓀實如小栗﹝韵會作木名實如小栗六字周禮籩人記曲禮内則左傳毛詩字皆作榛假借字也榛行而𣓀廢矣鄭云如栗而小與許合齊民要術引詩義疏云榛栗有二種﹞从木辛聲﹝側詵切十二部蜀都賦作樼﹞春秋傳曰女摯不過𣓀栗﹝左傳莊二十四年文﹞\n【楷】楷木也孔子冢葢樹之者﹝皇覽云冢塋中樹以百數皆異種傳言弟子各持其方樹來種之按楷亦方樹之一也儒行曰今世行之後世以爲楷楷法式也楷之言稽我稽古而後世又於此焉稽也﹞从木皆聲﹝苦駭切十五部以下言木名故先之以孔冢所樹﹞\n【梫】桂也﹝釋木梫木桂郭曰今南人呼桂厚皮者爲木桂葉似枇杷而大按南方草木狀云桂有三種葉似枇杷者爲牡桂牡木音同許言梫桂也者梫爲桂之一"},
{"n":"242-2","t":"而桂不止於梫也蜀都賦其樹則有木蘭梫桂劉逵曰梫桂木桂也﹞从木㑴省聲﹝七荏切七部﹞\n【桂】江南木﹝本艸曰桂生桂陽牡桂生南海山谷箘桂生交趾桂林山谷﹞百藥之長﹝本艸經木部上品首列牡桂菌桂箘桂味辛溫主百病養精神和顔色爲諸藥先聘通使故許云百藥之長檀弓内則皆薑桂竝言劉逵引本艸經正文曰菌桂圓如竹出交趾然則其樹正圓如竹故名箘桂今本艸云無骨正圓如竹不系之正文無骨葢謂空心也左思賦邛竹緣嶺箘桂臨崖正以竹之實中者與桂之虛中者反對也﹞从木圭聲﹝古惠切十六部﹞\n【棠】牡曰棠牝曰杜﹝艸木有牡者謂不實者也小雅云有杕之杜有皖其實此牝者曰杜之證也陸機詩疏曰赤棠與白棠同耳但子有赤白美惡子白色爲白棠甘棠少酢滑美赤棠子澀而酢無味俗語云澀如杜是也依陸說是棠杜皆有子然種類甚多今之海棠皆華而不實葢所謂牡者曰棠也﹞从木尚聲﹝徒郎切十部﹞\n【杜】甘棠也﹝召南蔽芾甘棠毛曰甘棠杜也釋木曰杜甘棠本無不合棠不實杜實而可食則謂之甘棠凡實者皆得謂之杜則皆得謂之甘棠也牡棠牝杜析言之也杜得偁甘棠互言之也釋木又曰杜赤棠白者棠魏風傳用之此以其木色之異異其名與杜甘棠說異即與分牡牝說異爲許所不取戴先生曰爾雅謂杜甘曰棠毛公失其句讀葢依陸璣疏白棠即甘棠子美赤棠即杜子澀爲此說耳非許意亦非爾雅意也先生又曰棃山樆謂棃山生曰樆榆白枌謂榆之白者曰枌今按毛傳云枌白榆也誠當於白爲讀漢書音義云離山棃也是爾雅當同音義乙其字矣﹞从木土聲﹝徒古切五部借以爲杜塞之杜﹞\n【槢】槢木也﹝莊子淮南有椄槢字皆謂械楔不爲木名﹞从木習聲﹝似入切七部﹞\n【樿】樿木也可㠯爲櫛﹝玉藻曰櫛用樿櫛髮晞用象櫛禮器曰樿勺鄭曰樿木白理中山經曰風雨之山其木多棷樿郭曰樿木白理中櫛﹞从木單聲﹝旨善切十四部﹞\n【椲】椲木也可屈爲杅者﹝屈當作詘詰詘紆曲也糸部云紆詘也是也杅當作盂盂飮器也玉篇曰椲木皮如韋可屈以爲盂﹞从木韋聲﹝于鬼切十五部﹞\n【楢】柔木也工官㠯爲耎輪﹝大鄭引鄹子書秋取柞楢之火工官若周之輪人漢之考工室也耎輪者安車之輪也郭注山海經云楢剛木中車材剛木即柔木葢此木堅韌故柔剛異偁而同實耳﹞从木酋聲讀若糗﹝以周切三部﹞\n【桏】椶椐木也﹝集韵作椶類篇作？是宋初本不同也宋刻鉉本及李氏五音韵譜作？毛刻初印同斧季剜版作椶按？字無攷椶椐木合二木爲名未知何木也釋木曰楥柜桏郭注云未詳或曰桏當爲柳柜柳似柳皮可以煑作飮郭易桏爲柳而後釋柜柳則篇韵以柜柳釋桏非也說文葢取諸爾雅椶與楥形似椐與柜聲同椶疑楥之誤﹞从木？聲﹝渠容切九部﹞\n【棆】母杶也﹝按母杶當作母疵皆字之誤也釋木棆無疵古母無通用故許作母玉篇棆木名也𣐑無𣐑木也二字爲伍葢謂一物也廣韵云無枇木一名棆是也楊雄蜀都賦說木有𣐑郭云棆楩屬似豫章﹞从木侖聲讀若易卦屯之屯﹝陟倫切十三部﹞\n【楈】楈木也﹝上林賦有胥邪南都賦作楈枒郭璞曰胥邪似幷閭皮可作索按未審即許所云楈木否也﹞从木胥聲讀若芟刈之芟﹝芟在七八部胥在五部合韵也唐韵私閭切﹞\n【柍】柍梅也﹝柍梅合二字成木名今各本刪去柍字是柍即枏矣釋木時英梅齊民要術引郭注云英梅未聞今本注云雀梅殆非郭語南都賦曰柍柘檍檀與櫻梅山𣐈等各爲一條柍梅非今之梅類明矣﹞从木央聲﹝於京切古音在十部李善於兩切﹞一曰江南橦材其實謂之柍﹝橦帳極也與此不相涉以唐式柴方三尺五寸曰一橦音鍾解之下文又不屬也況漢人曰章唐人乃曰木鍾乎枷字下曰淮南謂之柍宜以訂正此句一說蜀都賦布有橦華劉逵云橦樹名謂此橦材堅實者謂之柍也實下當有者字﹞\n【楑】楑木也﹝未詳﹞从木𤼩聲﹝求𤼩切十五部﹞一曰度也﹝度徒落切此與手部揆音義皆同揆專行而楑廢矣﹞\n【𣓌】𣓌木也﹝六書故以烏臼當之未知是否﹞从木咎聲讀若晧﹝晧各本作皓非今正古老切古音在三部﹞\n【椆】椆木也﹝中山經虎首之山多苴椆椐郭曰椆未詳也音彫﹞从木周聲讀若丩﹝職畱切三部﹞\n【樕】樸樕小木也﹝樸當作㯷㯷樸正俗字也各本無小字今依五音韵譜韵會集韵類篇補召南林有樸樕毛曰樸樕小木也釋木云樕樸心樕樸即詩之樸樕俗書立心多同小又艸書心似小毛傳說文當本作心木譌爲小木耳詩正義云某氏曰樸樕斛樕也有心能溼江河閒以作柱孫炎曰樸樕一名心據此及許立文之次弟知樸樕乃木名非凡小木之偁也斛俗作槲槲樕櫟之類樸爾雅音義作㯷廣韵曰杺木名其心黃杺即爾雅心字﹞从木欶聲﹝桑屋切三部﹞\n【㰘】㰘木也﹝未祥﹞从木彝聲﹝羊支切廣韵以脂切十五部﹞\n【梣】靑皮木﹝淮南書曰夫梣木色靑瘉翳而蠃蝸瘉睆此皆治目之藥也高曰梣木苦歷木名也生於山剥其皮以水浸之正青用洗眼瘉人目中膚翳正文各本譌誤今考定如是按本艸經謂之秦皮以一名岑皮而聲誤作秦耳其木一名石檀陶隱居云是樊槻木槻音規集韵云江南樊雞木其皮入水"},
{"n":"243-3","t":"綠色可解膠益墨樊雞即樊槻也﹞从木岑聲﹝子林切七部玉篇作今切﹞\n【𣘕】或从𡩠省𡩠籒文𡪢﹝見宀部﹞\n【棳】棳木也﹝未詳俗以爲梁上楹之字﹞从木叕聲﹝職說切十五部﹞益州有棳縣﹝棳上當有母地理郡國二志益州皆有母棳縣﹞\n【𣘫】𣘫木也﹝未詳﹞从木號省聲﹝乎刀切二部﹞\n【棪】遬其也﹝釋木棪㯈其郭曰棪實如柰可食南山經傳曰棪別名速其子似柰而赤可食按遬籒文速字也今爾雅作㯈爲俗字﹞从木炎聲讀若三年導服之導﹝三年導服詳示部禫下棪讀如淡與導服相似也山海經傳音剡爾雅音義餘念反唐韵以冄切﹞\n【𣛹】𣛹木也﹝未詳﹞从木遄聲﹝市緣切十四部﹞\n【椋】即來也﹝釋木曰椋即棶釋文曰棶埤蒼字林作來本說文也絫𧦝曰即來單𧦝曰來唐本艸謂之椋子木﹞从木京聲﹝吕張切十部﹞\n【𣙿】檍木也﹝未詳﹞从木費聲﹝房未切十五部﹞\n【樗】樗木也﹝各本樗與㯉二篆互"},
{"n":"244","t":"譌今正毛詩音義爾雅音義五經文字可證也假令許書與今互異則陸氏張氏當辨明之如穜種之例矣豳風小雅毛傳皆曰樗惡木也惟其惡木故豳人衹以爲薪小雅以儷惡菜今之臭椿樹是也所在有之有一種葉香者可食﹞從木雩聲﹝各本作虖聲今正丑居切五部﹞\n【楀】楀木也﹝未詳小雅楀維師氏箋云楀氏也集韵類篇皆云楀木名？姓引詩？維師氏唐石經初刻從手後改從木按篇韵皆無？字釋文五經文字急就篇顏注皆從木﹞從木禹聲﹝王矩切五部﹞\n【蘽】蘽木也﹝釋木諸慮山櫐欇虎櫐郭曰今江東呼櫐爲藤虎櫐今虎豆纏蔓林樹而生中山經畢山其上多櫐郭曰今虎豆貍豆之屬櫐一名縢音耒按櫐者蘽之省其物抂艸木之閒近於艸者則爲艸部之藟詩之藟也近於木者則爲木部之蘽釋木之山櫐虎櫐也縢藤古今字謂之縢者可以爲緘縢也蘽之屬不一統名之曰蘽木﹞從木藟聲﹝形聲包會意力軌切十五部﹞\n【𣡺】籒文\n【桋】赤栜也﹝釋木曰桋赤栜白者栜毛傳曰桋赤栜也郭云赤栜樹葉細而岐銳白栜葉圓而岐爲大木按拺釋文音山厄反許書無栜字葢古只作朿也﹞從木夷聲﹝以脂切十五部﹞詩曰隰有𣏌桋﹝小雅文﹞\n【栟】栟櫚﹝逗﹞椶也﹝各本奪椶字今依韵會本補廣雅劉逵引異物志皆曰栟櫚椶也上林甘泉賦字作幷閭南都吳都賦字作栟櫚許書有栟無櫚櫚因栟之木旁而同之耳﹞從木幷聲﹝府盈切十一部﹞\n【椶】栟櫚也﹝互訓也蜀都賦椶枒楔樅四木名也﹞從木㚇聲﹝子紅切九部按椶與召南之緫音義略同毛曰緫數也數讀數罟之數﹞可作萆﹝艸部曰萆雨衣一名衰衣按可作萆之文不系於栟下而系椶下者此樹有葉無枝其皮曰椶可爲衰故不系栟下也椶本皮名因以爲樹名故栟閭與椶得互訓也張揖注上林賦曰并閭椶也皮可以爲索今之椶繩也玉篇云椶櫚一名蒲葵今按南方艸木狀云蒲葵如栟櫚而柔薄可爲簦笠出龍川是蒲葵與椶樹各物也謝安之蒲葵扇今江蘇所謂芭蕉扇也椶葉縷析不似蒲葵葉成片可爲笠與扇﹞\n【椅】梓也﹝釋木曰椅梓渾言之也衞風傳曰椅梓屬析言之也椅與梓有別故詩言椅桐梓漆其分別甚微也故爾雅說文渾言之﹞從木奇聲﹝於离切古音在十七部按賈逵說又作檹﹞\n【檟】楸也﹝釋木槐小葉曰榎郭云槐當爲楸楸細葉者爲榎又大而皵楸小而皵榎郭云老乃皮粗皵爲楸小而皮粗皵者爲榎又槄山榎郭云今之山楸按榎者檟之或字左傳孟子作檟爾雅別言之許渾言之﹞從木賈聲﹝古雅切古音在五部﹞春秋傳曰樹六檟於蒲圃﹝見左傳襄四年﹞\n【梓】楸也從木宰省聲﹝即里切一部按許知宰省聲而非辛聲者於或字知之也或字葢古文之遺與﹞\n【榟】或不省\n【楸】梓也﹝左傳史漢以萩爲楸如秦周伐雍門之萩淮北常山巴南河濟之閒千樹萩是也左傳萩一作秋﹞從木秋聲﹝七由切三部﹞\n【𣚍】梓屬大者可爲棺椁小者可爲弓材﹝按𣚍檍古今字心部？今作億艸部𦺳今作薏水部𣽢今作澺人部𠐥今作億然則經典檍字即說文之𣚍何疑考工記取𠏉之道七柘爲上檍次之此即所謂小者可爲弓材也唐風隰有杻釋木毛傳皆曰杻檍也許無杻字豈其字正作紐俗作杻與大鄭云檍讀如億萬之億陸機云今官園種之正名曰萬歲取名於億萬共汲山下人或謂之牛筋或謂之檍材可爲弓弩𠏉也今各本椋𣙿二篆之閒有檍篆云杶也從木意聲葢淺人謂不當闕檍字而增之本云檍杻也後又譌杻爲杶不可通考韵會云說文作𣚍今文作檍則黃氏所據鍇本未誤也今刪檍篆﹞從木𠶷聲﹝於力切一部﹞\n【柀】黏也﹝黏各本作？徐鉉因增一？篆非也今刪？篆依爾雅正？爲黏釋木曰柀黏上音彼下音所咸反即今之杉木也黏與杉爲正俗字郭云黏生江南可以爲船及棺羅氏願爾雅翼曰柀似杉而異杉以材偁柀又有美實而材尤文采其樹大連抱高數仞葉似杉木如柏作松理肌理细輭堪爲器用古所謂文木也其實有皮殻大小如棗而短去皮殻可生食本艸有彼子即柀子也引蘇菾說本艸誤入蟲部陶隱居木部出之按依羅氏說則柀與杉有別今人恆用者皆杉非柀也爾雅說文渾言之耳南方艸木狀曰杉一名柀黏﹞從木皮聲﹝甫委切古音在十七部按爾雅音義音彼又匹彼反集韵類篇本之皆補靡普靡二切今爾雅音義彼譌作披非也蘇菾本艸彼子注云彼當作柀柀仍音彼成化刻本彼亦譌披﹞一曰析也﹝析各本譌折今正葉石君寫本及類篇正作析按柀析字見經傳極多而版本皆譌爲手旁之披披行而柀廢矣左傳曰披其地以塞夷庚韓非子曰數披其木母使木枝扶疎戰國策范睢引詩曰木實䋣者披其枝披其枝者傷其心史記魏其武安傳曰此所謂枝大於本脛大於股不折必披方言曰披散也東齊聲㪚曰𤺊器破曰披此等非柀之字誤即柀之假借手部披訓從旁持木部柀乃訓分析也陸德明包愷司馬貞張守節吳師道皆音上聲普彼反是可證字本從木也矣﹞\n【榛】榛木也﹝邶風山有榛傳曰榛木也小雅營營靑蠅止于榛傳曰榛所以爲藩也衞風箋曰樹榛栗椅桐梓漆六木於宮可伐以爲琴瑟﹞從木秦聲﹝側詵切十二部﹞一曰叢木也﹝各本作一曰菆也艸部曰菆蓐也今依元應書卷十一所引爲長倉頡篇淮南高注漢書服注廣雅皆云木叢生曰榛菆一作蕪﹞\n【𣐊】山樗"},
{"n":"245-1","t":"也﹝樗舊作㯉今改釋木唐風傳皆曰栲山樗？栲古今字許所據作？也陸機云山樗與下田樗無異葉似差狹耳方俗無名此爲栲者今所云栲者葉如櫟木皮厚數寸可爲車軸或謂之栲郭云栲似樗色小白生山中因名云亦類漆樹俗語曰櫄樗栲漆相似如一按二說似許爲長﹞從木尻聲讀若糗﹝讀若糗三字依陸機補陸云許愼正以栲讀爲糗今人言考失其聲耳古音在三部今苦浩切﹞\n【杶】杶木也﹝禹貢杶𠏉桰柏釋文杶本又作櫄山海經成侯之山其上多櫄木郭曰似樗樹材中車轅吳人呼櫄音輴車﹞從木屯聲﹝敕倫切十三部﹞夏書曰杶𠏉桰柏\n【櫄】或從熏\n【】古文杶﹝按依汗𥳑所載近是即屯字側書之耳集韵徑作杻非也﹞\n【橁】杶也﹝此杶木別名非即杶字也左傳孟莊子斬雍門之橁以爲公琴﹞從木筍聲﹝相倫切十二部﹞\n【桵】白桵﹝逗﹞棫也﹝也字今補大雅芃芃棫樸釋木毛傳皆云棫白桵也陸機曰其材理全白無赤心者爲白桵直理易破可爲犢車軸又可爲矛？矝﹞從木"},
{"n":"245-2","t":"妥聲﹝鉉曰當從綏省聲按鉉因說文無妥字故云尒綏下則又云當作從爪從安省抑思妥字見於詩禮不得因許書偶無妥字而支離其說也儒隹切古音在十七部﹞\n【棫】白桵也從木或聲﹝于逼切一部﹞\n【㮩】㮩木也﹝未詳玉篇不載﹞從木息聲﹝相即切一部﹞\n【椐】樻也﹝大雅其檉其椐釋木毛傳皆云椐樻也陸機云節中腫似扶老即今靈壽是也今人以爲馬鞭及杖郭云腫節可以爲杖按杖以木者曰靈壽亦曰扶老漢書孔光傳賜靈壽杖孟康曰扶老杖也服䖍曰靈壽木名郭注山海經亦云靈壽木名似竹有枝節常璩云胊忍縣有靈壽木劉逵云靈壽木出涪陵楊雄作靈節銘皆是也以竹者名扶老杖中山經其上多扶竹郭云卭竹也高節實中中杖名之扶老竹漢書之卭竹杖王逸少以卭竹杖分贈老友皆是也靈壽木與卭竹皆以節勝陸氏云椐即靈壽然椐與靈壽俱見山海經郭不云一物若陶潛云策扶老以流憩則又未識其爲椐與𤫊壽也﹞從木居聲﹝九魚切五部按郭音袪字林紀庶反﹞\n【樻】椐也從木貴聲﹝求位切十五部詩音義曰去塊反何音匱﹞\n【栩】柔也﹝見唐風毛傳陸機曰栩今柞櫟也徐州人謂櫟爲杼或謂之爲栩按毛傳說文皆栩柔様爲一木櫟下但云木也不云即栩也然則陸機專據徐州語言合之耳﹞從木羽聲﹝況羽切五部﹞其皁一曰様﹝按各宋本及集韵類篇皆同毛氏依小徐作其實皁非也艸部曰皁斗櫟實也一曰様斗許葢謂栩爲柞櫟與陸機同﹞\n【𣏗】栩也﹝莊子狙公賦芧司馬云芧橡子也芧即柔字橡即様字柔本樹名因用爲實名也﹞從木予聲﹝此與機杼字以下形上聲左形右聲分別﹞讀若杼﹝按玉篇時渚切廣韵神與切是也大徐直呂切則與機杼字同音五部﹞\n【様】栩實也﹝様橡正俗字爾雅舊注曰柔實爲橡子以橡殻爲柔斗者以剜剜似斗故也橡子儉歲可食以爲飯豐年牧豬飤之可以致肥也見齊民要術﹞從木羕聲﹝徐兩切十部按様俗作橡今人用様爲式様字像之假借也唐人式樣字從手作㨾﹞\n【杙】劉劉杙﹝見釋木當讀劉劉爲句郭云劉子生山中實如棃酢甜核堅未知許意然"},
{"n":"246","t":"否也今人以杙爲橜弋字乃以橜弋爲隿射字﹞從木弋聲﹝與職切一部﹞\n【枇】枇杷木也﹝四字句﹞從木比聲﹝房脂切十五部﹞\n【桔】桔梗﹝逗﹞藥名﹝本艸經曰桔梗味辛微溫主𦙄脅痛如刀刺腹滿腸鳴幽幽驚恐悸氣戰國策曰今求柴胡桔便於沮澤則絫世不得一焉﹞從木﹝桔梗艸類本艸經在艸部而字從木者艸亦木也﹞吉聲﹝古㞕切十二部﹞一曰直木﹝鄭有桔柣之門葢取直木爲門限之義釋宮曰柣謂之閾﹞\n【柞】柞木也﹝詩有單言柞者如維柞之枝析其柞薪是也有柞棫連言者如皇矣旱麓緜是也陸機引三蒼棫即柞也與許不合假令許謂棫即柞則二篆當聯屬之且詩不當或單言棫或單言柞或柞棫竝言也鄭詩箋云柞櫟也孫炎爾雅注櫟實橡也齊民要術援爾雅注合柞栩櫟爲一亦皆非許意﹞從木乍聲﹝在各切五部按柞可薪故引伸爲凡伐木之偁周禮有柞氏周頌傳曰除艸曰芟除木曰柞古無二音也﹞\n【㭔】㭔木出槖山﹝中山經曰傅山西五十里曰橐山其木多樗多𣖾木按樗者㭔之誤許所引山海經樜字今作柘涻字今作涔劦字今作䬅其不同如此廣韵十一模曰黃㭔木可染十姥曰㭔木名可染繒按周禮注曰染艸茅蒐橐盧豕首紫茢之屬橐盧豈即黃㭔與抑字音相近而艸木異類也玉篇乃佚㭔字﹞從木乎聲﹝他乎切五部﹞\n【榗】榗木也﹝未詳尚書大傳曰南山之南有木名橋高高然而上父道也南山之陰有木名梓晉晉然而俯子道也高與橋晉與梓皆曡韵梓字當是榗字梓從宰省聲不與晉同韵也﹞從木㬜聲﹝子賤切古音在十二部﹞書曰竹箭如榗﹝六字未詳疑當作周禮曰竹榗讀如晉八字職方氏其利金錫竹箭注云故書箭爲晉葢許所見故書作榗榗本木名故書借爲竹名也大射儀幎用錫若絺綴諸箭注云古文箭作晉吳越春秋晉竹十？晉竹即箭竹皆與周禮故書同讀如晉者許謂榗之音同晉也轉寫淆譌致不可讀矣﹞\n【𣔾】𣔾羅也﹝釋木檖蘿秦風毛傳曰檖赤羅也陸機郭璞皆云今之楊檖也實似棃而小酢可食按蘿者羅之誤﹞從木㒸聲﹝徐醉"},
{"n":"327-1","t":"切十五部﹞詩曰隰有樹？今詩爾雅作檖\n【椵】椵木可作牀几﹝牀鍇本作伏疑誤釋木曰櫠椵本艸陶隱居說人參曰高麗人作人參讃曰三椏五葉背陽向陰欲來求我椵樹相尋椵樹葉似桐甚大陰廣圖經亦言人參春生苗多於深山背陰近椵漆下潤溼處是則椵爲大木故材可牀几郭云子大如盂者未知是不也﹞從木叚聲讀若賈﹝古雅切五部﹞\n【橞】橞木也﹝未詳﹞從木惠聲﹝胡計切十五部﹞\n【楛】楛木也﹝大雅榛楛濟濟陸機曰楛其形似荆而赤葉似著上黨人蔑以爲筥箱又屈以爲釵按禹貢惟箘簬楛楛不與上文杶𠏉桰相爲伍而與箘簬爲伍楛之用葢與箘簬同也﹞從木苦聲﹝侯古切五部﹞詩曰榛楛濟濟\n【櫅】櫅木也﹝釋木曰櫅白棗按許不云白棗與爾雅異葢爾雅本作齊白棗今人所食棗白乃孰是也櫅乃別一木廣韵曰櫅榆堪作車轂正與許合轂軸異耳楊雄蜀都賦枇櫅㭈楬章樵注云櫅榆屬﹞可㠯爲大車軸從木齊聲﹝祖稽切十五部﹞\n【㭁】㭁木也﹝未詳﹞從木乃聲讀若仍﹝如椉切六部按乃聲在一部合韵也﹞\n【㰋】㰋木也﹝未詳疑即仁頻也上林賦有仁頻孟康曰仁頻椶也李善曰仙藥錄云㯽榔一名椶然則仁頻即㯽榔也﹞從木頻聲﹝符眞切十二部﹞\n【樲】酸棗也﹝釋木曰樲酸棗孟子曰舍其梧檟養其樲棗趙曰樲棗小棗所謂酸棗也按孟子本作樲棗宋刻爾雅單行疏及玉篇唐本艸又本艸圖經皆可證今本改作樲棘非是樲之言副貳也爲棗之副貳故曰樲棗本艸經曰酸棗味酸平主心腹寒熱邪結氣聚四肢酸疼溫痹煩心不得眠諸家皆云似棗而味酸﹞從木貳聲﹝而至切十五部﹞\n【㯷】㯷棗也﹝釋木言棗之名十有一繼之言櫬梧繼之言樸枹者是今爾雅樸不謂棗也疑許所據有不同故云尒寇宗奭曰御棗甘美輕？今人所謂撲落酥者是㯷棗豈即御棗歟㯷樸古今字大雅毛傳曰樸枹木也方言曰㯷盡也南楚凡物盡生者曰㯷生郭云今種物皆生曰㯷地生也又曰㯷聚也楚謂之㯷郭云㯷屬藂相箸皃按詩爾雅之樸皆當同方言作㯷㯷從僕附也考工記樸屬猶附箸文𨕖廛閈撲地"},
{"n":"247","t":"字皆當作㯷釋木毛傳皆訓㯷爲枹許以爲棗名則褊矣﹞從木僕聲﹝博木切三部﹞\n【橪】酸小棗﹝此云酸小棗則上文樲酸棗者與棗大小同矣上林賦枇杷橪𣐈按廁橪於枇杷𣐈之閒然則皆果也與許說合淮南子伐橪棗以爲矝亦云橪棗郭云橪橪支木音煙與許異﹞從木然聲﹝人善切十五部﹞一曰染也﹝染小徐作柔皆未詳﹞\n【柅】柅木也實如棃﹝今字以爲檷字﹞從木尼聲﹝女履切十五部﹞\n【梢】梢木也﹝未詳廣韵曰梢船舵尾也又枝梢也此今義也釋木曰梢梢擢郭云梢音朔按梢擢字葢本從手作捎﹞從木肖聲﹝所交切二部﹞\n【𣟌】𣟌木也﹝未詳﹞從木隷聲﹝郎計切十五部﹞\n【㭩】㭩木也﹝未詳﹞從木寽聲﹝力輟切十五部﹞\n【梭】梭木也﹝未詳﹞從木夋聲﹝私閏切玉篇且泉切十三部今人訓織具者用爲杼字也於其雙聲讀之也廣雅作？﹞\n【㮿】㮿木也﹝未詳﹞從木畢聲﹝卑吉切十二部﹞\n【楋】楋木也﹝未詳﹞從木剌聲﹝盧𨔶切十五部﹞\n【枸】枸木也可爲？出蜀﹝史漢皆云枸？詳艸部蒟下﹞從木句聲﹝俱羽切四部按小雅南山有枸毛曰枸枳枸也枳枸即禮記之椇許於枸下不言枳枸椇字亦不錄﹞\n【樜】樜木出發鳩山﹝北山經曰發鳩之山其上多柘木許所據柘作樜也發鳩山即水部涷水所出之發包山淮南書亦作發包古音包鳩同在三部許不言樜同柘而廣韵謂一字非許意也﹞從木庶聲﹝之夜切古音在五部﹞\n【枋】枋木可作車﹝禮周官皆以枋爲柄古音方聲丙聲同在十部也﹞從木方聲﹝府良切十部﹞\n【橿】枋也﹝謂一木二名考工記注曰今世轂用襍榆輻以檀牙以橿郭注山海經曰橿中車材南都賦吳都賦說木皆有橿﹞從木畺聲﹝居良切十部﹞一曰鉏柄﹝釋名曰鋤齊人謂其柄曰橿橿然正直也頭曰鶴似鶴頭也﹞\n【㯉】㯉木也﹝釋木檴落郭云可以爲杯器素按小雅薪是穫薪箋云穫落木名也陸云依鄭則字宜木旁㯉檴古今字也司馬上林賦字作華師古曰華即今之樺皮貼弓者莊子華冠亦謂樺皮爲冠也樺者俗字也﹞㠯其皮裏松脂﹝所謂樺燭﹞從木虖聲﹝乎化切古音在五部﹞讀若𦾓\n【檴】或從蒦\n【檗】黃木也﹝本艸經之檗木也一名檀桓﹞從木辟聲﹝博戹切十六部俗加艸作？多誤爲？字﹞\n【梤】香木也﹝？爲艸香故梤爲香木﹞從木𡵳聲﹝形聲包會意也撫文切十三部按𣜩字多作棻葢由篆體本作？𧰼香气上出﹞\n【榝】似茱萸出淮南﹝釋木茮榝醜莍郭云莍萸子聚生成房皃榝似茱萸而小赤色内則注曰藙煎茱萸也漢律會稽獻焉爾雅謂之榝按鄭云藙即榝許於艸部有茱萸有𧅙此云似與鄭說小異本艸經木部云吳茱萸一名藙是則一物異名亦不待煎成始爲藙也﹞從木﹝茱萸藙字在艸部榝字在木部故許不云一物然茱萸在本艸經木部茮從艸而爾雅在釋木則從艸從木一也﹞殺聲﹝所八切十五部﹞\n【槭】槭木可作大車輮﹝未詳今何木大車牛車也輮車网考工記之牙也﹞從木戚聲﹝子六切三部﹞\n【楊】蒲桺也﹝各本作木也二字今依藝文類聚初學記本艸圖經太平御覽所引正釋木云楊蒲桺許所本也按蒲葢本作浦浦水瀕也王風不流束蒲毛云蒲艸也箋云蒲蒲桺孫毓云蒲艸之聲不與？許相協箋義爲長是則晉人讀蒲桺爲浦桺之明證古今注曰蒲桺生水邊又曰水楊蒲楊也枝勁細任矢用任矢用者左傳云董澤之蒲是也絫呼曰蒲桺單𧦝曰蒲音同浦至唐而失其讀矣﹞從木昜聲﹝与章切十部古假楊爲揚故詩楊之水毛曰楊激揚也廣雅曰楊揚也佩觿曰楊桺也亦州名古書州名皆作楊矣﹞\n【檉】河桺也﹝釋木毛傳同陸機云生水旁皮正赤如絳一名雨師羅願云葉細如絲天將雨檉先起氣迎之故曰雨師按檉之言赬也赤莖故曰檉廣韻釋楊爲赤莖桺非也﹞從木聖聲﹝敕貞切十一部﹞\n【桺】少楊也﹝各本作小楊今依孟子正義葢古本也古多以少爲小如少兒即小兒之類楊之細莖小葉者曰桺周禮故書衣接橮之材鄭司農讀爲歰桺後鄭云桺之言聚也引書分命和仲度西曰桺穀按度西曰桺穀者今文尚書也宅西曰昧谷者後鄭所讀之古文尚書也詳見尚書𢰅異﹞從木丣聲丣古文酉﹝力久切三部古多假桺爲酉如鄭印癸字子桺桺即丣名癸字酉也仲尼弟子列傳顔幸字子桺桺亦即丣幸者辛之譌也已上海寧錢馥字廣伯說﹞\n【𣖼】大木可爲鉏柄﹝未詳﹞從木𠣤聲﹝詳遵切十二部﹞\n【欒】欒木似欄﹝欄者今之楝字本艸經有欒華未知是不借爲圜曲之偁如鐘角曰欒屋曲枅曰欒是﹞從木䜌聲﹝洛官切十四部﹞禮天子樹松諸侯柏大夫欒士楊﹝士楊二字當作士槐庶人楊五字轉寫奪去也禮謂禮緯含文嘉也周禮冢人以爵等爲𠀉封之度與其樹數賈疏引春秋緯天子墳高三仞樹以松諸侯半之樹以柏大夫八尺樹以虊草士四尺樹以槐庶人無墳樹以楊桺藥草二字欒之誤也白虎通引春秋含文嘉語全同正作大夫以欒又廣韵引五經通義士之冢樹槐然則此士下有奪可知矣含文嘉是禮緯白虎通云春秋含文喜葢引春秋禮二緯而春秋下有奪字唐封氏聞見記引禮經及說文皆譌舛﹞\n【栘】棠"},
{"n":"248-1","t":"棣也﹝釋木曰唐棣栘常棣棣唐與常音同葢謂其花赤者爲唐棣花白者爲棣一類而錯舉故許云栘棠棣也棣白棣也改唐爲棠改常爲白以棠對白則棠爲赤可知皆即今郁李之類有子可食者小雅常棣論語逸詩唐棣實一物也郭注唐棣云似白楊江東呼夫栘白楊大樹也古今注云栘楊亦曰栘桺亦曰蒲栘圓葉弱蒂微風善搖此正今之白楊樹安得有？？偏反之𠌶耶因一栘字掍合之﹞從木多聲﹝弋支切古音在十七部﹞\n【棣】白棣也﹝小雅傳曰常棣棣也秦風傳曰棣唐棣也常與唐同字可證矣渾言之則白棣亦𧦝唐棣也豳風傳云鬱棣屬﹞從木隶聲﹝特計切十五部﹞\n【枳】枳木似橘﹝考工記橘踰淮而北爲枳本艸經所謂枳實也枳可爲籬周書小開曰德枳维大人﹞從木只聲﹝諸氏切十六部﹞\n【楓】楓木也厚葉弱枝善榣一名？？﹝各本榣作搖今正少一？字今依韵會補釋木曰楓欇欇犍爲舍人曰楓爲樹厚葉弱莖大風則鳴故曰欇欇按？木葉摇白也榣樹動也厚葉弱枝故善榣善榣故名？？嵇含南方艸木狀分楓人楓香爲二條實一木也﹞從木風聲﹝方戎切古音在七部招䰟楓心南爲韵上林賦楓一作氾是也﹞\n【權】黃木﹝釋木曰權黃英按英一也郭云未詳而釋艸亦云權黃郭云今謂牛芸艸爲黃艸部英下一曰黃英然則爾雅木曰黃英艸曰黃許則英字互易﹞從木雚聲﹝巨員切十四部﹞一曰反常﹝論語曰可與立未可與權孟子曰執中無權猶執一也公羊傳曰權者何權者反於經然後有善者也﹞\n【柜】柜木也﹝趙注孟子曰杞桺柜桺也郭注爾雅曰柜桺似桺皮可煑作飮廣韵柜下云柜桺按柜今俗作櫸又音譌爲鬼桺樹未知許所說是此不﹞從木巨聲﹝其呂切廣韵居許切五部按周禮梐枑注故書枑作拒從手俗本從木作柜非﹞\n【槐】槐木也﹝釋木曰櫰槐大葉而黑守宮槐葉晝聶宵炕按此皆槐之異者﹞從木鬼聲﹝戸恢切十五部﹞\n【榖】楮也﹝此篆體依五經文字正各本作？者從𣜩便也小雅傳曰榖惡木也陸機疏曰江南以其皮擣爲紙謂之榖皮紙絜白光輝按山海經傳曰榖亦名"},
{"n":"248-3","t":"構此一語之輕重耳﹞從木㱿聲﹝古祿切三部﹞\n【楮】榖也從木者聲﹝丑呂切五部﹞\n【柠】楮或從宁﹝宁聲﹞\n【檵】枸杞也﹝四牡四月傳皆曰杞枸檵也他杞字無傳讀詩者有三杞之說焉﹞從木繼省聲﹝按繼下云一曰反𢇍爲㡭然則此云㡭聲足矣疑或竄改之也古詣切十五部﹞一曰堅木也﹝堅各本作監誤今正此別一義謂堅木偁檵堅檵雙聲如薊與筋也﹞\n【杞】枸杞也﹝按釋木毛傳皆云杞枸檵禮記鄭注亦云芑枸檵也郭注爾雅云今枸杞也是則枸檵爲古名枸杞雖見本艸經而爲今名許檵篆下當云枸檵杞也杞篆下當云杞枸檵也乃合今本後人亂之耳﹞從木己聲﹝墟里切一部﹞\n【枒】枒木也﹝上林賦有胥邪史記作胥餘南都賦作楈枒蜀都吳都賦單𧦝之曰枒艸木狀作㭨其木葉在顚略似椶樹而實大如瓠繫在顚若挂物今俗用㭨瓢是也﹞從木牙聲﹝五加切古音在五部﹞一曰車网會也﹝网俗本作？今正考工記輪人注曰牙讀如訝謂輪輮也世閒或謂之网"},
{"n":"249","t":"書或作輮按車人牙作輮車部曰輮車网也車輪之肉今北人謂之瓦即古語之牙也謂之牙者如艸木萌芽句曲然襍佩之璜曰牙亦猶是也車网必合衆曲而成大圜故謂之网會网會絫言之也牙枒葢古今字﹞\n【檀】檀木也﹝鄭風傳曰檀彊刃之木刃今韌字榽醯似檀齊人諺曰上山斫檀榽醯先殫﹞從木亶聲﹝徒乾切十四部﹞\n【櫟】櫟木也﹝秦風隰有苞櫟傳曰櫟木也陸機曰苞櫟秦人謂柞櫟爲櫟河內人謂木蓼爲櫟椒榝之屬其子房生爲梂木蓼子亦房生故說者或曰柞櫟或曰木蓼機以爲此秦詩也宜從其方土之言作櫟是也按陸意謂秦詩當是柞櫟今觀許櫟梂二篆連屬正與陸所云木蓼子房生爲梂者合然則許意謂木蓼也艸部云草𣁬櫟實也一曰様𣁬木部栩下云柔也其草一曰様此則謂草𣁬爲櫟實正陸所謂秦人謂柞櫟爲櫟又云栩今柞櫟也草下櫟實字非木部之櫟許意栩柔様草爲一物是名柞櫟亦名櫟而非柞也亦非子梂生之櫟也柞與棫爲類櫟似椒榝鄭箋大雅云柞櫟也則以柞與柞櫟合爲一耳﹞從木樂聲﹝郎擊切古音在二部﹞\n【梂】櫟實﹝此櫟實與草下櫟實各物草下當云草𣁬柞櫟實損柞字耳釋木曰櫟其實梂陸機云椒榝之屬其子房生爲梂木蓼子亦房生然則許何爲以梂字專系諸木蓼也曰艸部以莍系諸茮榝矣則以梂系諸櫟也莍與梂皆謂聚生成房橡𣁬不尒也梂與莍古通用椒𦕼箋云一梂之實蕃衍滿𦫵非其常也此假梂爲莍也今俗語謂緐多叢聚曰一梂椒子每梂數十百顆詩人言其盛則曰每梂將盈𦫵不識正義何以不解也木蓼唐本艸謂之木天蓼蘇頌云木高二三丈三四月開花似柘花五月採子子作毬﹞一曰鑿首﹝豳風毛傳曰鑿屬曰錡木屬曰銶釋文曰錡韓詩云木屬銶韓詩云鑿屬也按許用韓詩說也鑿所以穿木也鑿首謂鑿柄鑿柄必以木爲之今木工尚然矣故字從木金部無銶許所據詩然也﹞從木求聲﹝巨鳩切三部﹞\n【欄】欄木也﹝各木篆作楝下文云柬聲今改正按考工記以欄爲灰字作欄許於欒下云木似欄然則此當同考工記可知矣廣韵廿五寒欄下云木名從古字古音也欄俗作楝乃用欄爲闌檻俗字欄實曰金鈴子可用浣衣﹞從木"},
{"n":"249-2","t":"闌聲﹝郎電切十四部按莊子非練實不食或謂即欄實欄實非珍物似非昀解也﹞\n【檿】山桑也﹝釋木曰檿桑山桑大雅毛傳曰檿山桑也禹貢檿絲史記檿作酓同音假借字也﹞從木厭聲﹝於？切七部﹞詩曰其檿其柘\n【柘】柘桑也﹝三字句各本無柘字今補山桑柘桑皆桑之屬古書竝言二者則曰桑柘單言一者則曰桑曰柘柘亦曰柘桑如淮南注烏號云柘桑其木堅勁鳥歭其上是也桑柘相似而別見胡氏通鑑釋文辨誤﹞從木石聲﹝之夜切古音在五部漢志琅邪郡𤫊門高䂞山䂞乃原之誤水經汪可證師古謂即柘字誤﹞\n【𣛺】𣛺木可爲杖﹝小徐云今榔栗之屬﹞從木厀聲﹝親吉切十二部﹞\n【𣟳】𣟳味﹝逗﹞稔棗也﹝釋木還味棯棗釋文云還字林作？不言出說文疑或取字林增此﹞從木還聲﹝似沿切十四部﹞\n【梧】梧桐木﹝三字句釋木曰櫬梧賈思勰曰注云今梧桐皮靑者曰梧桐案今人以其皮靑號曰靑桐也玉裁謂此今人所植梧桐樹也其華五出子如珠綴於瓢邊瓢如羹匙"},
{"n":"249-3","t":"賈氏云靑桐九月收子炒食甚美如菱芡是也﹞從木吾聲﹝五胡切五部﹞一曰櫬﹝一曰猶一名也本爾雅﹞\n【榮】桐木也﹝見釋木按梧下云梧桐木榮下曰桐木此即賈思勰靑桐白桐之別也白桐華而不實材中樂器靑桐則不中用毛詩椅桐梓漆爰伐琴瑟其白桐與又云其桐其椅其實離離則靑桐亦𧦝桐渾言之也郭注爾雅於榮桐木曰即梧桐於櫬梧曰今梧桐皮青者本不誤今本刪節乃不可通﹞從木熒省聲﹝永兵切十一部﹞一曰屋梠之兩頭起者爲榮﹝士冠禮鄕飮酒禮皆云東榮鄭曰榮屋翼也韋注甘泉賦同梠楣也楣齊謂之檐楚謂之梠檐之兩頭𨊱起爲榮故引伸凡揚起爲榮卑汚爲辱﹞\n【桐】榮也從木同聲﹝徒紅切九部﹞\n【橎】橎木也﹝未詳﹞從木番聲讀若樊﹝附轅切十四部﹞\n【榆】榆白枌﹝見釋木陳風東門之枌傳云枌白榆也然則釋木榆白爲逗枌爲句顯然許意亦如此讀別榆一穜以起下也榆莢可食亦可爲？酉部所謂𨡭䤅也﹞從木俞聲﹝羊朱切古音在四部﹞\n【枌】枌榆也﹝三字句各本少枌淺人以爲複字而誤刪之枌榆者榆之一穜漢初有枌榆社是也﹞從木分聲﹝扶分切十三部﹞\n【梗】山枌榆有朿﹝山枌榆又枌榆之一穜也有朿故名梗榆即齊民要術所謂刺榆者也方言凡草木刺人自關而東或謂之梗郭注今云梗榆是也﹞莢可爲蕪荑也﹝荑當作夷爾雅急就篇皆不從艸釋木無姑其實夷郭云無姑姑榆也生山中莢圓而厚剝取皮合漬之其味辛香所謂蕪夷按齊民要術分姑榆刺榆山榆爲三云刺榆木甚堅肕山榆可以爲蕪夷依許說則刺榆山榆一物也賈氏言種植皆得諸目驗豈許有未諦與姑榆即周禮之橭杜子春作枯榆鄭注周易大過曰枯音姑謂無姑山榆廣雅山榆母估也是則山枌榆即爾雅無姑之證﹞從木㪅聲﹝古杏切古音在十部按梗引伸爲凡柯莖骾刺之偁﹞\n【樵】？木也﹝小雅樵彼桑薪列子書以蕉爲樵按上下文皆木名也此字廁此恐非其舊次當與柴篆爲伍﹞從木焦聲﹝昨焦切古音二部三部﹞\n【松】松木也從木公聲﹝祥容切九部集韵思菾切關內語也按俗皆從關內語惟徽州讀祥容切﹞\n【㮤】松或從容﹝容聲也此如頌？同字﹞\n【樠】松心木﹝疑有奪誤當作松心也一曰樠木也廣韵廿二元注曰松心又木名也所據古本也蒙上文松木言之故曰松心謂之樠葢松心微赤故與𣯩璊同音又松心有脂莊子所謂液樠廣韵養韵釋𣓈曰松脂正樠爲松脂之誤也一曰樠木也者別有木名樠如左傳卒於樠木之下馬融廣成頌陵喬松𡳐脩樠漢書烏孫國山多松樠是也小顏云樠木名其心似松是小顏所據已同今本矣舊有樠𣓈二字一㒼聲一兩聲左傳樠木音義云郎蕩反又莫昆武元二反馬援傳章懷注曰水經注武陵五溪謂雄溪樠溪酉溪潕溪辰溪蠻土俗雄作熊樠作朗潕作武是皆認樠爲𣓈未別其字而强說其音也﹞從木㒼聲﹝莫奔切十五部﹞\n【檜】柏葉松身﹝釋木衞風毛傳皆曰檜柏葉松身禹貢作桰﹞從木會聲﹝古外切十五部﹞\n【樅】松葉柏身﹝見釋木郭引尸子曰松柏之鼠不知堂密之有美樅"},
{"n":"250-2","t":"按堂密謂山如堂者﹞從木從聲﹝七菾切九部﹞\n【柏】鞠也﹝釋木曰柏椈襍記暢臼以椈鄭曰椈柏也按椈者鞠之俗柏古多假借爲伯仲之伯促迫之迫﹞從木白聲﹝博陌切古音在五部張參曰經典相承亦作栢﹞\n【机】机木也﹝山海經單狐之山多机木族？之山多松柏机桓郭曰机木似榆可燒以糞稻田音飢按葢即榿木也今成都榿木樹讀若豈平聲楊雄蜀都賦曰春机楊桺机榿古今字榿見杜詩王安石詩以榿滋移爲韵韵會音邱其切與蜀語合﹞從木几聲﹝居𡳐切十五部﹞\n【枮】枮木也﹝未詳﹞從木占聲﹝息廉切七部﹞\n【梇】梇木也﹝未詳﹞從木弄聲﹝盧貢切九部﹞益州有梇棟縣﹝益州漢郡名也前志字作弄後志作梇﹞\n【楰】鼠梓木﹝釋木小雅毛傳皆曰楰鼠梓也陸機郭璞皆云楸屬﹞從木臾聲﹝羊朱切四部﹞詩曰北山有楰\n【栀】黃木可染者﹝各本篆文誤作桅今依韵會所據本正小徐云史記貨殖傳千畞卮茜又書記多言鮮支皆此是鍇本固"},
{"n":"250-3","t":"作栀字證一玉篇列字次弟與說文同而梇楰杒榙四字之閒字作栀之移切不作桅桅字乃在下文孫强等增竄之処證二水部染下引裴光遠曰從木木者所以染桅茜之屬也此用史記栀茜而亦譌作桅證三桅今之栀子樹實可染黃相如賦謂之鮮支史記假卮爲之﹞從木卮聲﹝卮各本誤作危音過委反今依韵會所據正章移切十六部釋木桑辨有葚栀此別一義﹞\n【杒】桎杒也﹝未詳何木﹞從木刃聲﹝而震切十二部﹞\n【榙】榙𣝋﹝逗﹞果似李﹝史記上林賦榙？字同許漢書文𨕖皆作荅遝假借字也郭云荅？似李廣韵引埤蒼同﹞從木荅聲讀若嚃﹝嚃口部無即舌部？之異文也母嚃羹見曲禮土合切七部按各本二篆先後失次今從玉篇﹞\n【𣝋】榙𣝋木也從木遝聲﹝徒合切八部﹞\n【某】酸果也﹝此是今梅子正字說見梅下﹞從木甘闕﹝此闕謂義訓酸而形從甘不得其解也玉裁謂甘者酸之母也几食甘多易作酸味水土合而生木之驗也莫厚切古音在一部﹞\n【槑】古文某從口﹝從口者甘之省也㒳之者皃其酢醶﹞\n【櫾】崐崘山河隅之長木也﹝崐崘當作昆侖山字依類篇補西山經曰槐江之山西望其大澤其陰多榣木郭曰榣木大木引國語榣木不生危按榣即櫾字韋注晉語亦云摇木大木也晉語一本作拱木非許謂櫾爲長木榣爲樹動他書則櫾爲橘柚榣爲長木用字之不同也穆天子傳曰天子釣于河以觀繇之木郭云姑繇大木姑繇亦即櫾也﹞從木繇聲﹝按許書有䌛無繇或傳寫之誤以周切三部﹞\n【樹】木生植之緫名也﹝植立也假借爲尌豎字﹞從木尌聲﹝形聲包會意常句切四部﹞\n【𡬾】籒文﹝籒文從豆不從豈者豆柄直亦有直立之義豆與壴同在四部爲龤聲寸則謂手植之也﹞\n【本】木下曰本從木從丅﹝此篆各本作本解云從木一在其下今依六書故所引唐本正本末皆於形得義其形一從木丄一從木丅而意即在是全書如此者多矣一記其處之說非物形也大雅以本奏爲奔走假借也布忖切十三部﹞\n【楍】古文﹝此從木𧰼形也根多竅似口故從三口﹞\n【柢】木根也﹝道德經深其根固其柢長生久視之道韓非解老曰樹木有曼根有直根直根者書之所謂柢也柢也者木之所以建生也曼根者木之所以持生也按？者曰直根横者曰曼根柢或借蒂字爲之又借氐字爲之節南山傳曰氐本也是﹞從木氐聲﹝都禮切十五部﹞\n【朱】赤心木松柏屬﹝朱本木名引伸假借爲純赤之字糸部曰絑純赤也是其本字也﹞從木一在其中﹝赤心不可像故以一識之若本末非不可像者於此知今本之非也章俱切古音在四部又按此字解云赤心木松柏屬當廁於松樠檜樅柏之処今本失其舊次本柢根株末五文一貫不當中骾以他物葢淺人類居之以傅會其一在上一在中一在下之說耳﹞\n【根】木株也從木㫐聲﹝古痕切十三部﹞\n【株】木根也﹝莊列皆有厥株駒株今俗語云樁﹞從木朱"},
{"n":"18","t":"聲﹝陟輸切古音在四部﹞\n【末】木上曰末從木從丄﹝此篆各本作末解云從木一在其上今依六書故所引唐本正莫撥切十五部六書故曰末木之竆也因之爲末殺"},
{"n":"251-2","t":"末減略末又與蔑莫無聲義皆通記曰末之卜也語曰吾末如之何末由也已﹞\n【㮨】細理木也﹝㮨見西山經南都賦郭曰㮨似松有刺細理劉淵林注蜀都賦曰楔似松有刺按蜀都楔字葢㮨之譌﹞從木畟聲﹝子力切一部按此篆亦失其舊次當與諸木名爲伍﹞\n【果】木實也﹝上文言果多矣故總釋之引伸假借爲誠實勇敢之偁﹞從木𧰼果形在木之上﹝謂田也古火切十七部﹞\n【𣚎】木實也﹝絫者今之累積字從絫言其多也假借則扁榼謂之樏似盤中有隔也﹞從木絫聲﹝力追切按當依廣韵力委切十六部﹞\n【杈】杈枝也﹝三字句廣韵曰方言云江東言樹枝爲椏杈也枝如手指相錯之形故從叉﹞從木叉聲﹝初牙切古音在十六部﹞\n【枝】木別生條也﹝艸部曰莖枝主也𠏉與莖爲艸木之主而別生條謂之枝枝必岐出也故古枝岐通用﹞從木支聲﹝章移切十六部﹞\n【條】小枝也﹝毛傳曰枝曰條渾言之也條爲枝之小者析言之也﹞從木攸聲﹝徒遼切古音在三部﹞\n【朴】木皮也﹝洞簫賦秋蜩不食抱朴以長吟李注抱音附引蒼頡篇朴木皮也顏注急就篇上林賦厚朴曰朴木皮也此樹以皮厚得名按廣雅云重皮厚朴也﹞從木卜聲﹝匹角切三部按凡鞭扑字從手作扑即攴字也凡樹皮字從木作朴凡棫樸樸屬字作樸即㯷之省也凡朴素字作樸皆見說文﹞\n【枚】𠏉也﹝毛傳曰榦曰枚引伸爲銜枚之枚爲枚數之枚豳風傳曰枚微也魯頌傳曰枚枚礱密也皆謂枚爲微之假借也﹞從木攴﹝會意﹞可爲杖也﹝說從攴之意也攴小毄也因爲鞭扑字杖可以毄人者也故取木攴會意莫桮切十五部﹞詩曰施于條枚﹝大雅文﹞\n【𣓁】槎識也﹝槎衺斫也槎識者衺斫以爲表志也斫之以爲表識如孫臏斫大樹白而書之曰龎涓死此樹下是其意也禹貢隨山？木夏本紀作行山表木此古說也今尚書益稷禹貢皆作隨山刊木九山刊旅周禮曰刊陽木左傳曰非堙木刊木非不言刊也然刀部曰刊剟也剟刊也刊者除去之意與？訓槎識不同葢壁中古文作？今文尚書作？則未知何時改爲刊也據正"},
{"n":"252","t":"義已作刊則非衞包所改﹞從木？闕﹝此云闕者謂？形不可識無由知其形聲抑會意也說文之例先小篆後古文惟為先壁中古文者尊經也﹞夏書曰隨山𣓁木﹝夏書謂禹貢也﹞讀若刊﹝此謂同音耳苦寒切十四部﹞\n【栞】篆文從幵﹝李斯輩作栞史漢所引禹貢作栞故知今文尚書作栞也﹞\n【𣠞】木葉榣白也﹝榣各本從手今正榣樹動也凡木葉面靑背白爲風所攝則獵獵然背白盡露故曰榣白楓厚葉弱枝善榣一名？？是也釋木又有？虎櫐則未得其解﹞從木聶聲﹝之涉切七部﹞\n【栠】弱皃﹝小雅大雅皆言荏染柔木毛曰荏染柔意也論語色厲而內荏孔曰荏柔也按此荏皆當作栠桂荏謂蘇也經典多假荏而栠廢矣﹞從木任聲﹝如甚切七部﹞\n【枖】木少盛皃﹝周南桃之夭夭毛曰桃有之盛者夭夭其少壯也邶風棘心夭夭毛曰夭夭盛皃按夭下曰屈也屈者大之反然屈者大之兆也故枖字從夭﹞從木夭聲﹝聲疑衍文以會意包形聲也於喬切二部﹞詩曰桃之枖枖﹝按韵會引說文從木夭聲之下不言引詩桃之枖枖而云通作夭引詩棘心夭夭至鍇注棘心夭夭始援厥草唯夭桃之夭夭等語是黃氏所據鍇本作詩曰棘心夭夭明甚枖從木夭會意故偁棘心夭夭說從木夭之意如引豐其屋說寷從宀豐引艸木麗于地說䕻從艸麗同一例也淺人不知此例故改夭夭爲枖枖又易棘心爲桃之好學深思者當能知之矣﹞\n【槇】木頂也﹝人頂曰顚木頂曰槇今顚行而槇廢矣﹞從木眞聲﹝都秊切十一部﹞一曰什木也﹝人什曰顚木什曰槇顚行而槇廢矣頂在上而什於地故仍謂之顚槇也大雅人亦有言顚沛之揭枝葉未有害本實先撥此以木爲喻故毛曰顚什沛跋揭見根皃是毛詩之顚槇之假借也般庚若顚木之有由櫱義亦同槇考工記稹理亦或假槇﹞\n【梃】一枚也﹝凡條直者曰梃梃之言挺也一枚疑當作木枚竹部曰箇竹枚則梃當云木枚也方言曰箇枚也鄭注禮經云个猶枚也今俗或名枚曰個音相近按枚𠏉也一莖謂之一枚因而凡物皆以枚數左傳以枚數闔謂枚枚數之猶云一一數之也直者則曰梃如孟子制梃漢書白梃皆是禮經脯梃字本作梃亦作挺俗作脡誤也詳肉部﹞從木廷聲﹝徒頂切十一部﹞\n【䯂】衆盛也﹝焱部曰焱盛皃䯂與燊同意三馬三火皆盛意也﹞從木驫聲﹝驫見馬部唐韵甫虬切曹憲廣雅音曰香幽必幽二反廣韵甫烋切又音標然則䯂音當在三部明矣而鉉云所臻切篇韵皆同與許云驫聲者不合葢燊屬會意驫屬形聲而皆訓盛燊讀若莘莘征夫之莘因强同之耳﹞逸周書曰䯂疑沮事﹝各本脫䯂字今依玉篇補周書文酌解七事三聚疑沮事聚古讀如驟與䯂音近䯂疑沮事猶云蓄疑敗謀也各本此下有闕字者淺人不解周書語妄增也﹞\n【標】木杪末也﹝杪末謂末之細者也古謂木末曰本標如素問有標本病傳論是也亦作本剽如莊子云有長而無本剽者是也標在冣上故引伸之義曰標舉肆師表齍盛吿絜注云故書表爲剽剽表皆謂徽識也按表剽皆同標﹞從木票聲﹝敷沼切二部﹞\n【杪】木標末也﹝方言曰杪小也木细枝謂之杪郭注言杪捎也按引伸之凡末皆曰杪王制言歲之"},
{"n":"252-3","t":"杪是也﹞從木少聲﹝亡沼切二部﹞\n【朶】樹木𠂹朵朵也﹝凡枝葉華實之？者皆曰朵朵今人但謂一華爲一朵引伸爲易之朵頥李鼎祚曰朵頥垂下動之皃也﹞從木𧰼形﹝謂？也丁果切十七部﹞此與𥝩同意﹝宋本作𥝩今本作采按𥝩采會意朵則不同言其挭槩而已當云與？同意﹞\n【桹】高木也﹝此泛言高木謂之桹非謂桄桹及檳榔也門部閬訓門高義相近﹞從木良聲﹝魯當切十部﹞\n【橌】大木皃﹝未見其證小徐說以左傳橌然授兵登陴今左傳自唐石經而下皆從手﹞從木閒聲﹝古限切十四部﹞\n【枵】木皃﹝大徐本作木根非也木根則當廁於本柢根株四篆処矣枵木大皃莊子所云呺然大也大則多空穴莊子曰大木百圍之竅穴似？似圈似臼似洼者似污者故左氏釋玄枵云枵虛也﹞從木号聲﹝許嬌切二部﹞春秋傳曰歲在玄枵枵虛也﹝依韻會本訂見襄卄八年左氏傳許檃𢬸其辭耳傳曰玄枵虛中也枵秏名也爾雅曰玄枵虛也孫炎云枵之言秏秏虛"},
{"n":"253","t":"之意也許亦以虛正釋枵字玄枵以虛得名如天駟以房得名天根以氐得名左氏云虛中猶言虛之區域耳不必泥於杜注玄枵三㝛虛星在其中之說﹞\n【柖】樹榣皃﹝榣各本作摇今正柖之言招也樹高大則如能招風者然漢志郊祀歌體招摇若永望注招摇申動之皃按此招摇與柖榣同師古招音韶猶玉篇柖時昭切也﹞從木召聲﹝止摇切二部﹞\n【榣】樹動也﹝榣之言摇也今俗語謂煽惑人爲招摇當用此從木二字謂能招致而摇動之也﹞從木䍃聲﹝余昭切二部﹞\n【朻】高木下曲也從木丩丩亦聲﹝此韵會所據小徐本也今二徐本皆分樛朻爲二篆樛訓下曲朻訓高木乃張次立以鉉改鍇而然鍇云詩作樛爾雅作朻依詩爲正鍇意許書作朻未是也今考釋木曰下句曰朻南有樛木毛傳曰木下曲曰樛下曲即下句也樛即朻也一字而形聲不同許則從丩聲者容許當日毛詩亦作朻也玉篇分引詩爾雅而云二同甚爲明晢丩者相糾繚也凡高木下句垂枝必相糾繚故曰從木丩丩亦聲吉虬切三部﹞\n【枉】衺曲"},
{"n":"253-1","t":"也﹝本謂木衺曲因以爲凡衺曲之偁﹞從木？聲﹝迂往切十部﹞\n【橈】曲木也﹝引伸爲凡曲之偁見周易考工記月令左傳古本無從手撓字後人肊造之以別於橈非也﹞從木堯聲﹝女敎切二部﹞\n【枎】枎疏﹝逗﹞四布也﹝枎汲古刊木從手非也今依玉篇五音韵諩集韵類篇正枎之言扶也古書多作扶疏同音假借也上林賦垂條扶疏劉向傳梓樹生枝葉扶疏上出屋楊雄傳枝葉扶疏呂覽樹肥無使扶疏是則扶疏謂大木枝柯四布疏通作胥亦作蘇鄭風山有扶蘇毛曰扶蘇扶胥木也釋文所引不誤正義作小木誤也毛意山則有大木隰則纔有荷華是爲高下大小各得其宜後人以鄭箋掍合而改之﹞從木夫聲﹝防無切五部﹞\n【檹】木旖施也﹝旖各本作檹施集韵類篇作柅皆非也㫃部旖下曰旗旖施也旗旖施故字從㫃木如旗之旖施故字從木旖九辨紛旖旎乎都房王注旖旎盛皃引詩旖旎其華九歎注同然則今曹風猗儺毛曰猗儺柔順也猗儺即旖施旎者施之俗也柅者又旎之譌也上林賦旖旎從風張揖云旖旎猶阿"},
{"n":"253-2","t":"𨙻漢書文𨕖皆作猗柅韵書紙韵作猗狔椅柅旖旎哿韵作㫊？？橠其實皆同字也﹞從木旖聲﹝形聲包會意於离切古音在十七部﹞賈侍中說檹即椅也﹝也各本作木今依篇韵﹞可作琴﹝賈說檹即椅字之異者也椅可作琴見衞風﹞\n【㭂】？也﹝？各本作相高二字今正玉篇曰㭂木忽高也以？字之解解之是㭂訓？也㭂者言其杪末之高﹞從木小聲﹝私兆切二部玉篇子了切﹞\n【𣓗】？高皃﹝各本無？字今按玉篇㭂下云忽高者正用？之解也倏忽字今作忽許作？？高者忽然而高如桑榖一暮大拱西京賦神山崔巍倏從背見之類﹞從木？聲﹝形聲包會意呼骨切十五部﹞\n【槮】長木皃﹝本作木長今正九辨萷櫹槮之可哀即許之橚槮二字也王注莖獨立也上林賦紛溶萷蔘郭云支竦擢也蔘同槮李善音森﹞從木參聲﹝所今切七部﹞詩曰槮差荇菜是也﹝見周南今詩作參許所據作槮謂如木有長有短不齊也﹞\n【梴】長木也從木延聲﹝丑連切十四部﹞詩曰松桷有梃﹝見商頌毛云長皃按此篆疑後人所增毛詩本從手作挺不從木也商頌音義曰有挺丑連反又力鱣反長皃柔挺物同耳字音羶俗作埏又道德經音義曰挺始然反河上云和也聲類云柔也字林云長也丑連反一曰柔挻方言云取也玉裁謂挻埴字俗作埏古作挻柔也陸氏於商頌云挻長皃又云柔挻物同謂柔挻與長皃無二字也於老子挻埴云和也柔也而又引字林云長也謂長與柔挻無二字也陸氏毛詩本從手作挺明甚今本音義作木旁延非也白氏六帖於松柏類引詩松桷有埏勑延切字正作挻之俗字是亦可以證商頌之本作挺也五經文字木部有梴云見詩頌葢所據已爲誤本矣故曰梴篆淺人以誤本毛詩羼入者也手部云挻長也此正用商頌傳也是說明而治說文者可刪此篆矣﹞\n【橚】長木皃﹝橚與槮同義聯文淺人以梴梗其閒非也九辨櫹即橚淺人加艸耳吳都賦說竹曰橚矗森萃史記上林賦紛容蕭蔘蕭同橚﹞從木肅聲﹝山巧切古音在三部廣韵蘇彫切玉篇息六切﹞\n【杕】樹皃﹝樹當作特字之誤也在顏黃門時已誤矣唐風有杕之杜毛曰杕特皃許所本也引伸爲舟舵高注淮南曰杕舟尾也柁舵皆俗字﹞從木大聲﹝特計切十五部顏黃門云詩河北本皆爲夷狄之狄讀亦如字此大誤也按近人有謂古無入聲興於江左者據黃門此條則河北非無入聲也﹞詩曰有杕之杜﹝此句詩凡六見﹞\n【𣗸】木葉陊也﹝陊落也小徐云此亦蘀字按此與蘀義同音不必同相爲轉注非一字也言部訬讀若㲋此？讀如薄然則㲋之在二部或五部難定也玉篇云？同欃則合㲋聲毚聲爲一其誤甚矣﹞從木㲋聲讀若薄﹝他各切﹞\n【格】木長皃﹝以木長別於上文長木者長木言木之美木長言長之美也木長皃者格之本義引伸之長必有所至故釋詁曰格至也抑詩傳亦曰格至也凡尚書格于上下格于藝祖格于皇天格于上帝是也此接於彼曰至彼接于此則曰來鄭注大學曰格來也凡尚書格爾衆庶格汝衆是也至則有摩杚之義焉如云格君心之非是也或借假爲之如雲漢傳曰假至也尚書格字今文尚書皆作假是也有借格爲庋閣字者亦有借格爲扞垎字者﹞從木各聲﹝古百切古音在五部﹞\n【槸】木相摩也﹝釋木曰木相磨槸按大雅作之屛之其葘其翳脩之平之其灌其栵爾雅立死甾蔽者翳木相磨槸除灌木叢木已見於上則槸即栵也以文法論栵必非木名毛云栵栭也栭謂之而小木相迫切與爾雅義無不合也栭爲小木如鮞爲魚子﹞從木埶聲﹝魚祭切十五部按槷考工記輪人以爲槷榝字又匠人以爲臬字又輪人注以爲危陧字﹞\n【𣞕】或從蓺作﹝據此則蓺字古有之矣﹞\n【枯】槁也從木古聲﹝苦孤切五部﹞夏書曰唯箘輅枯﹝禹貢文今尚書作惟箘簵楛按惟作唯轉寫誤也輅當依竹部引書作簬楛作枯則許所據古文尚書如是竹部引書作楛非也﹞枯﹝逗各本無此字今補﹞木名也﹝此釋書之枯非枯槀之義如引堲讒說而又釋堲引曰圛而又釋圛引布重？席而又釋？皆非堲圛？本義必別釋以曉人也木名未審何木周易大過之枯鄭音姑謂無姑山榆周禮壺𣵠氏杜子春讀橭爲枯云枯榆木名疑當是枯榆也而馬云可以爲箭或謂枯乃楛之假借未知其審考工記注引尚書箘簵枯音義曰枯尚書作楛鄕射禮注引國語肅愼貢枯矢音義曰枯字又作楛然則鄭所據尚書國語皆作枯與許所據合也﹞\n【槀】木枯也﹝枯槀禾稾字古皆高在上今字高在右非也凡潤其枯槀曰槀如慰其勞苦曰勞以膏潤物曰膏尚書槀飫周禮槀人小行人若國師役則令槀禬之義皆如是鄭司農以漢字通之於槀人曰槀讀爲犒師之犒主？食者故謂之犒於小行人曰槀當爲犒謂犒師也葢漢時盛行犒字故大鄭以今字易古字此漢人釋經之法也左傳國語皆有犒字左傳服注曰以師枯槀故饋之飮食韋注國語曰犒勞也計左國皆本作槀今本作犒者亦漢人所改如牛人軍事共其犒牛此必後鄭從大鄭所易也小行人經文從大鄭易爲犒而注之曰故書犒作槀今本則譌舛難讀矣何注公羊曰牛酒曰犒高注淮南曰酒肉曰餉牛羊曰犒漢㡿彰長𥓓又作勞？許不錄犒？字者許以槀爲正字不取俗字也﹞從木高聲﹝苦浩切二部鄭箋詩讀橋爲槀﹞\n【樸】木素也﹝素猶質也以木爲質未彫飾？瓦器之坯然士喪禮周禮槀人皆云獻素獻成注云形法定爲素飾治畢爲成是也引伸爲凡物之偁如石部云磺銅鐵樸是也作璞者俗字也又引伸爲不奢之偁凡云儉樸是也漢書以敦朴爲天下先假朴爲樸也﹞從木菐聲﹝匹角切三部今詩棫樸周禮樸屬借用此字﹞\n【楨】剛木也﹝此謂木之剛者曰楨非謂木名也吳都賦之楨廣韵之女楨則爲木名﹞從木貞聲﹝陟盈切十一部﹞上郡有楨林縣﹝地理郡國二志同﹞\n【柔】木曲直也﹝洪範曰木曰曲直凡木曲者可直直者可曲曰柔考工記多言揉許作煣云屈申木也必木有可曲可直之性而後以火屈之申之此柔與煣之分別次弟也詩荏染柔木則謂生木柔之引伸爲凡耎弱之偁凡撫安之偁﹞從木矛聲﹝耳由切三部﹞\n【柝】判也﹝土裂曰𡍩木判曰𣔳二字今可用今人從手作？甚無謂也自專以𣔳爲擊𣔳字而𣔳之本義廢矣﹞從木㡿聲﹝他各切五部按此古音也以今語言讀之則丑格切﹞易曰重門擊𣔳﹝繫辭傳文按？下引易重門擊？？之本義也引經言轉注也此引易擊𣔳者？之借字也引經言假借"},
{"n":"255","t":"也易有異文兼引之而六書明矣﹞\n【朸】木之理也﹝考工記曰陽木稹理而堅陰木疏理而柔毛詩傳曰析薪必隨其理毛詩如矢斯棘韓詩棘作朸毛曰棘棱廉也韓曰朸隅也學者皆不解及觀抑詩維德之隅毛曰隅廉也箋申之云如宮室之制內有繩直則外有廉隅然後知斯干詩謂如矢之正直而外有廉隅也韓朸爲正字毛棘爲假借字如矢之直則得其理而廉隅整飭矣毛韓辭異而意一也﹞從木力聲﹝以形聲包會意也阞下曰地理朸下曰木理泐下云水理皆從力力者筋也人身之理也盧則切一部﹞平原有朸縣﹝見地理志﹞\n【材】木梃也﹝梃一枚也材謂可用也論語無所取材鄭曰言無所取桴材也貨殖傳曰山居千章之材服䖍云章方也孟康云言任方章者千枚按漢人曰章唐人曰橦音鐘材方三尺五寸爲一橦材引伸之義凡可用之具皆曰材﹞從木才聲﹝昨哉切一部﹞\n【柴】小木散材﹝月令乃命四監收秩薪柴以供郊廟及百祀之薪燎注云大者可析謂之薪小者合束謂之柴薪施炊爨柴以給燎按尞柴祭天也燔柴"},
{"n":"255-1","t":"曰柴毛詩車攻假柴爲積字﹞從木此聲﹝士佳切十六部﹞\n【榑】榑桑神木日所出也﹝叒下曰日初出東方湯谷所登榑桑叒木也然則榑桑即叒木也東下曰從日在木中杲下曰從日在木上皆謂榑木也淮南高注亦曰榑桑日所出也﹞從木尃聲﹝防無切五部﹞\n【杲】朙也﹝衞風杲杲出日毛曰杲杲然日復出矣﹞從日在木上讀若槀﹝日在木中昒也日在木上旦也古老切二部﹞\n【杳】冥也﹝冥窈也𦱤爲日且冥杳則全冥矣由𦱤而行地下而至於榑桑之下也引伸爲凡不見之偁﹞從日在木下﹝烏皎切二部﹞\n【㮝】角械也﹝角葢角鬬之角﹞從木郤聲﹝其逆切古音在五部﹞一曰木下白也﹝未詳﹞\n【栽】築牆長版也﹝古築牆先引繩營其廣輪方制之正詩曰俾立室家其繩則直是也繩直則豎楨榦題曰楨植於兩頭之長杙也旁曰榦植於兩邊之長杙也植之謂之栽栽之言立也而後横施版於兩邊榦內以繩束榦實土用築築之一版竣則層絫而上詩曰縮版以載捄之"},
{"n":"255-2","t":"仍仍度之薨薨築之登登是也於則栽者合楨榦與版而言許云築牆長版爲栽者以版該楨榦也中庸故栽者培之鄭云栽猶殖也今時人名艸木之殖曰栽築牆立版亦曰栽鄭同許說長版者五經異義曰戴禮及韓詩說八尺爲版五版爲堵五堵爲雉版廣二尺積高五版爲一丈五堵爲雉雉長四丈古周禮及左氏說一丈爲版版廣二尺五版爲堵一堵之牆長丈高丈三堵爲雉一雉之牆長三丈高一丈以度爲長者用其長以度爲高者用其高也毛詩說亦云一丈爲版五版爲堵公羊說五版而堵五堵而雉百雉而城鄭君曰左氏傳說鄭莊公弟段居京城祭仲曰都城過百雉國之害也先王之制大都不過三國之一中五之一小九之一今京不度非制也古之雉制書傳各不得其詳案天子之城九里公城七里侯伯之城五里子男之城三里今以左氏說鄭伯之城方五里積千五百步也大都三國之一則五百步也五百步爲百雉則知雉五步五步於度長三丈則雉長三丈也雉之度量於是定可知矣按何注公羊曰八尺曰版堵凡四十尺此用今戴韓說也鄭箋詩曰春秋傳云五版爲堵五堵爲雉雉長三丈則版六尺自用其說也若異義今無全書未識許氏何從而於此但云長版不箸丈尺是作說文時於今說八尺古說一丈皆疑之而不敢定矣﹞從木？聲﹝昨代切一部今分平去二聲古無是也中庸注可證﹞春秋傳曰楚圍蔡里而栽﹝左傳哀公元年文莊二十九年曰水昏正而栽杜云樹版榦定元年城成周庚寅栽杜云設版築﹞\n【築】所㠯擣也﹝所㠯二字今補此蒙上築牆言所用築者謂器也其器名築因之人用之亦曰築手部曰擣築也是也築者直舂之器鄭注周禮引司馬法云輦一斧一斤一鑿一梩一鉏周輦加二版二築正義曰築者築杵也﹞從木筑聲﹝陟玉切三部﹞\n【𥴀】古文﹝按此從土䈞聲也今本篆體譌舛故正之﹞\n【榦】築牆耑木也﹝耑謂兩頭也假令版長丈則牆長丈其兩頭所植木曰榦釋詁曰楨榦也舍人曰楨正也築牆所立兩木也榦所以當牆之兩邊鄣土者也粊誓注曰題曰楨㫄曰榦正義云題曰楨謂當牆兩端者旁曰榦謂在牆兩邊者也然則舊說皆謂楨爲兩耑木榦爲夾版兩邊木許不尒者舊說析"},
{"n":"256","t":"言之爾雅與許皆渾言之也大雅傳亦以榦釋楨許於楨下渾云剛木﹞從木倝聲﹝古案切十四部按詩多以翰爲榦故爾雅毛傳曰翰榦也言六書之假借也榦俗作幹﹞一曰本也﹝四字今補文𨕖．魏都賦注盧諶贈劉琨詩注皆引說文榦本也按上文云枚榦也引詩施于條枚與此訓相足木下曰本木身亦曰本﹞\n【檥】榦也﹝釋詁曰楨翰儀榦也許所據爾雅作檥也人儀表曰榦木所立表亦爲榦其義一也史記烏江亭長檥船待檥船者若今小船兩頭植㰏爲系也﹞從木義聲﹝魚羈切古音十七部﹞\n【構】葢也﹝此與冓音同義近冓交積材也凡覆葢必交積材﹞從木冓聲﹝以形聲包會意古后切四部﹞杜林㠯爲椽桷字﹝杜林用構爲桷字桷古音如榖杜意構造字用冓椽桷字用構葢蒼頡訓纂一篇及蒼頡故一篇中語﹞\n【模】法也﹝以木曰模以金曰鎔以土曰？以竹曰笵皆法也漢書亦作橅﹞從木𦱤聲讀若嫫母之嫫﹝女部曰嫫母都醜也莫胡切五部﹞\n【桴】睂棟也﹝也各本作名今正釋宮棟謂之桴許云睂棟者爾雅渾言之許析言之鄭注鄕射禮記曰五架之屋正中曰棟次曰楣前曰庪注鄕飮酒禮曰楣前梁也許之眉棟即禮經之楣也許厂部之厃即禮經之庪也許以屋櫋聯曰楣則棟前曰睂棟謂棟之近前若睂者也豈許所據禮經楣作睂與張載注靈光殿賦亦云睂梁﹞從木孚聲﹝附柔切三部﹞\n【棟】極也﹝極者謂屋至高之處繫辭曰上棟下宇五架之屋正中曰棟釋名曰棟中也居屋之中﹞從木東聲﹝多貢切九部﹞\n【極】棟也﹝李奇注五行志薛綜注西京賦皆曰三輔名梁爲極按此正名棟爲極耳今俗語皆呼棟爲梁也搜神記漢蔡茂夢坐大殿極上有禾三穗主簿郭賀曰極而有禾人臣之上祿也此則似謂梁按喪大紀注曰危棟上也引伸之義凡至高至遠皆謂之極﹞從木亟聲﹝渠力切一部﹞\n【柱】楹也﹝柱之言主也屋之主也﹞從木主聲﹝直主切古音在四部按柱引伸爲支柱柱塞不計縱横也凡經注皆用柱俗乃別造從手拄字音株主切﹞\n【楹】柱也﹝釋名曰楹亭也亭亭然孤立旁無所依也按禮言東楹西楹非孤立也自其一言之耳考工記葢杠謂之桯桯即楹如欒盈史記作欒逞其比也﹞從木盈聲﹝以成切十一部﹞春秋傳曰丹桓宮楹﹝左氏莊二十三年傳文﹞\n【樘】柱也﹝各本柱上有衺字今刪文𨕖靈光殿賦長賦李注皆引說文柱也長門賦李注引字林柱也皆無衺字惟樘字或作牚或作撐皆俗字耳玉篇云樘柱也亦無衺葢樘本柱名如靈光枝樘杈枒而斜據枝樘與層櫨曲枅芝栭爲儷然則訓爲柱無疑也樘可借爲䟫歫猶柱可借爲支柱而支柱遂正釋樘俗閒謂撐拄必用衺木遂沾一衺字矣﹞從木堂聲﹝丑庚切李善引說文恥孟反古音在十部﹞\n【𦼭】壁柱也﹝壁柱謂附壁之柱柱之小者此與欂櫨之欂各字篇韵皆兩存不混﹞從木蒪聲﹝弼戟切古音在五部○按各本在㮞篆之後誤也今移正﹞\n【榰】柱氐也﹝氐各本作砥誤今正日部昏下曰氐者下也广部曰底一曰下也氐底古今字元應書引作柱下知本作柱氐矣今之磉子也釋言曰搘拄也即榰柱之譌磉在柱下而柱可立因引伸爲凡支拄"},
{"n":"256-3","t":"拄塞之偁﹞古用木今㠯石從木﹝此說古用木故字從木也柱氐之用石久矣尚書大傳曰天子賁庸諸侯疏杼大夫有石材庶人有石承鄭曰石材柱下質也石承當柱下而已不出外爲飾也廣雅礎磶磌礩也磶見西京景福殿二賦字作舄磌見西都賦字作瑱礎見淮南書許注曰楚人謂柱磶爲礎按礎者澀也礩者質也舄者如人之舄也瑱者塡也皆謂石此云古用木者溯其始言之﹞耆聲﹝章移切十五部﹞易曰榰恆凶是﹝恆上六爻辭釋文曰振恆張璠作震今易皆同張耆聲辰聲合韵冣近許偁葢孟易也﹞\n【㮞】欂櫨也﹝明堂位注曰山節刻欂櫨爲山也按㮞論語禮器明堂位爾雅舊本皆作節﹞從木咨聲﹝子結切十二部﹞\n【欂】欂櫨﹝逗﹞柱上枅也﹝魏都賦靈光殿賦景福殿賦長門賦李注皆引說文欂櫨柱上枅也王莽傳爲銅薄櫨師古曰柱上枅也亦本說文枅今本作柎誤欂櫨絫呼之也單呼亦曰櫨詞賦家或言欂櫨或言櫨一也釋名曰盧在柱端如都盧負屋之重也此單言櫨也廣雅曰欂謂之枅此單言欂也李善引蒼頡篇曰枅柱上方木許說㮞也欂櫨也枅也一物三名也﹞從木薄聲﹝篇韵皆有補各弼戟二切五部按各本篆作？解云壁柱從木蒪聲而無欂篆今尋文義當有？？二篆？與楹樘爲類？則蒙上文㮞欂櫨也言之淺人誤合爲一正如鼏？袗袀之比爲分別依類補正之﹞\n【櫨】欂櫨也﹝依全書通例正﹞從木盧聲﹝落胡切五部﹞伊尹曰果之美者箕山之東靑鳧之所有甘櫨焉夏？也﹝語見呂覽本味篇鳧作㠀不言夏？高誘曰箕山在潁川陽城之西靑㠀崑崙山之東二處皆有甘櫨之果上林賦盧橘夏？應劭曰伊尹書云果之美者箕山之東青鳥之所有盧橘夏？史漢注作靑馬依文𨕖作靑鳥爲長葢即山海經之三靑鳥疑㠀鳧皆鳥之誤也漢志道家者流有伊尹五十一篇小說家者流有伊尹說二十七篇許葷下秏下鮞下及此皆取諸伊尹書相如用盧橘夏？太沖猶譏其不實後人以給客橙枇杷等當之繆甚﹞一曰宅櫨木出弘農山也﹝鄭注周禮說染艸之屬有橐蘆未知是不﹞\n【枅】屋欂櫨也﹝按有枅有曲枅枅者蒼頡篇云柱上方木也曲枅者廣雅云曲枅謂之欒薛綜西京賦注云欒柱上曲木兩頭受櫨者釋名欒攣也其體上曲攣拳然也然則曲枅謂之欒欒以承欂櫨故靈光殿賦曰層櫨磥垝以岌峩曲枅要紹而環句二者竝言景福殿賦亦櫨欒對舉魏都賦亦云欒櫨曡施皆可證曲枅與枅爲二事﹞從木幵聲﹝古兮切十五部亦作？﹞\n【栵】栭也﹝大雅其灌其栵毛曰栵栭也栭與灌爲類非木名謂小木叢生者如魚子名鯤鮞也許云栵栭也者字之本義曲枅加於柱枅加於曲枅栭又加於枅以次而小故名之栭毛取小木之義故亦曰栵栭也﹞從木𠛱聲﹝良辥切十五部﹞詩曰其灌其栵﹝大雅文許說爲本義毛傳爲引伸假借之義﹞\n【栭】屋枅上標也﹝標靈光殿賦王命論二注皆作梁今按作標爲長標者表也高也辥注西京賦曰栭斗也張載注靈光曰栭方小木爲之栭在枅之上枅者柱上方木斗又小於枅亦方木也然後乃抗梁焉靈光層櫨曲枅之下曰芝栭攢羅景福蘭栭積重之下曰櫼櫨各落此可證栭與枅"},
{"n":"257-2","t":"非一物釋宮云栭謂之㮞合二事渾言之許則析言之也諸家襲爾雅者皆少分別﹞從木而聲﹝如之切一部﹞爾雅曰栭謂之㮞﹝偁爾雅者欲見渾言析言兩不相背也﹞\n【檼】棼也﹝林部曰棼複屋棟也注詳彼矣釋名及郭璞謂棟爲檼非也﹞從木㥯聲﹝於靳切十三部﹞\n【橑】椽也﹝九歌曰桂棟兮蘭橑王云以木蘭爲榱也按西都賦列棼橑以布翼下又云裁金璧以飾當西京賦結棼橑以相接下又云飾華榱與璧當魏都賦棼橑複結下又云朱桷森布而支離橑必與棼連言而別於榱桷則榱桷爲屋椽橑爲複屋之椽可知簷𩅸在複屋故廣韵曰屋橑簷前木此檼橑二篆相屬亦此意也當是本作橑檼椽也謂屬於檼之椽﹞從木尞聲﹝盧浩切二部﹞\n【桷】榱也﹝榱也者渾言之釋宮云桷謂之榱是也下文椽方曰桷者析言之﹞從木角聲﹝形聲包會意也古岳切三部﹞椽方曰桷﹝桷之言棱角也椽方曰桷則知桷圜曰椽矣周易或得其桷虞曰桷椽也方者謂之桷﹞春秋傳曰刻桓宮之桷﹝左氏莊二十四年經文﹞\n【椽】榱也﹝左傳以大宫之椽歸爲盧門之椽釋名曰椽傳也相傳次而布列也﹞從木彖聲﹝直專切十四部﹞\n【榱】椽也﹝二字依韵會補﹞秦名屋椽也周謂之椽齊魯謂之桷﹝上二句各本作秦名爲屋椽周謂之榱大誤今依左傳桓十四年音義周易漸卦音義正謂屋椽秦名之曰榱周曰椽齊魯曰桷也各本妄改乃或疑釋文有誤矣釋宮音義云榱秦名屋椽也周謂之榱齊魯謂之桷此淺人改周椽爲周榱耳其引字林云周人名椽曰榱齊魯名榱曰桷則字林始與說文乖異矣榱之言差次也自高而下層次排列如有等衰也﹞從木衰聲﹝所追切古音在十七部﹞\n【楣】秦名屋？䏈也齊謂之厃楚謂之梠﹝秦名屋櫋聯也者秦人名屋櫋䏈曰楣也與秦名屋椽曰榱同解李善注文𨕖引說文曰㮰梠秦名屋櫋聯失其義矣齊謂之厃各木厃作檐今依厂部厃下正厃屋梠也秦謂之楣齊謂之厃禮經正中曰棟棟前曰楣又爾雅楣謂之梁皆非許所謂楣者﹞從木睂聲﹝武悲切十五部﹞\n【梠】楣也﹝釋名曰梠旅也連旅之也士喪禮注曰宇梠也宀部曰宇屋邊也﹞從木呂聲﹝力舉切五部﹞\n【㮰】梠也﹝㮰之言比敘也西京賦曰三階重軒鏤檻文㮰按此文㮰謂軒檻之飾與屋梠相似者﹞從木𣬉聲讀若枇杷之枇﹝房脂切十五部﹞\n【𣝼】屋櫋䏈也﹝釋名曰梠或謂之櫋櫋緜也緜連榱頭使齊平也上入曰爵頭形似爵頭也按郭云雀梠即爵頭也九歌曰擘蕙櫋兮既張﹞從木𦤝聲﹝各本作邊省聲非今正武延切十二部讀如民﹞\n【檐】㮰也﹝檐之言隒也在屋邊也明堂位重檐注云重檐重承壁材也姚氏鼐云漢時名檐爲承壁材以其直垂而下如壁﹞從木詹"},
{"n":"396-3","t":"聲﹝余廉切八部俗作簷按古書多用檐爲儋何之儋﹞\n【橝】屋梠前也﹝梠與𩅸之閒曰橝﹞從木𪉷聲﹝徒含切古音在七部﹞一曰蠶槌﹝方言言蠶槌僃矣獨無橝字﹞\n【樀】戸樀也﹝按戸樀謂門檐也郭注爾雅及篇韵皆云屋梠則不專謂門﹞從木啻聲﹝樀之言滴也與𩅸滴相近都厤切十六部﹞爾雅曰檐謂之樀﹝見釋宮﹞樀朝門﹝鉉本無此三字鍇本有之門部䦲下云䦲謂之樀樀廟門也許以此樀爲朝門之樀彼樀爲廟門之樀正謂此檐彼䦲分朝廟形異而義隨之也葢本舊說﹞讀與滴同\n【植】戸植也﹝釋宮曰植謂之傳傳謂之突郭曰持戸鎖植也見埤蒼邵氏晉涵曰墨子爭門關決植淮南云縣䏈房植高曰植戸植也植當爲直立之木徐鍇以爲横鍵非也按今豎直木而以鐵了鳥關之可以加鎖故曰持鎖植植之引伸爲凡植物植立之植﹞從木直聲﹝常職切一部﹞\n【㯰】或從置﹝置亦直聲也漢石經論語置其杖而耘商頌置我鼗鼔皆以置爲植﹞\n【樞】戸樞也﹝戸所以轉動開閉之樞機也釋宮曰樞謂之椳﹞從木區聲﹝昌朱切四部﹞\n【槏】戸也﹝通俗文云小戸曰㦿口減反集韵槏㦿？三同口減切戸也按許㦿爲古文戸不爲槏﹞從木兼聲﹝苦減切七部﹞\n【樓】重屋也﹝重屋與複屋不同複屋不可居重屋可居考工記之重屋謂複屋也釋名曰樓謂牖戸之閒諸射孔樓樓然也"},
{"n":"258-2","t":"樓樓當作婁婁女部曰婁空也囧下曰窗牖麗廔開明﹞從木婁聲﹝洛侯切四部﹞\n【㰍】房室之疏也﹝按疏當作？疏者通也？者門戸疏窗也房室之窗牖曰㰍謂刻畫玲瓏也﹞從木龍聲﹝盧紅切九部﹞\n【楯】闌檻也﹝闌門遮也檻櫳也此云闌檻者謂凡遮闌之檻今之闌于是也王逸楚辭注曰檻楯也從曰檻横曰楯古亦用爲盾字﹞從木盾聲﹝食允切十三部﹞\n【櫺】楯閒子也﹝闌楯爲方格又於其横直交處爲圜子如綺文瓏玲故曰櫺左傳車曰怱靈亦其意也文𨕖注作窗閒子﹞從木霝聲﹝郎丁切十一部﹞\n【杗】棟也從木亡聲﹝武方切十部﹞爾雅曰杗？謂之梁﹝按此條當以此八字冠於從木亡聲之上而刪去棟也二字門部䦲謂之樀正其例也棟與梁不同物棟言東西者梁言南北者上文言棟而未及梁故於此補之杗？者杗之言网也？者中庭也架兩大梁而後可定中庭也釋宮曰杗？謂之梁其上楹謂之棳今宮室皆如此不得謂梁爲棟也﹞\n【梀】短椽也﹝此當與桷"},
{"n":"258-3","t":"椽榱爲類而廁此者亦以補前也廣雅梀椽也﹞從木束聲﹝丑錄切三部﹞\n【杇】所㠯涂也﹝涂塗古今字涂者飾牆也土部曰㙙涂也？仰涂也墀涂地也論語曰糞土之牆不可杇也﹞秦謂之杇關東謂之槾從木﹝按此器今江浙以鐵爲之或以木戰國策豫讓變姓名八宮塗廁欲以刺襄子襄子如廁心動執問塗者則豫讓也刃其杅曰欲爲智伯報讎杅謂涂廁之杅今本皆作扞矦旰切繆甚刃其杅謂皆用木而獨刃之以榰下云古用木故從木例之疑杅古全用木故杇槾古字也釫鏝今字也﹞亏聲﹝哀都切五部經傳多假爲盂字﹞\n【槾】杇也﹝釋宮曰鏝謂之杇釋文云鏝本或作槾按孟子作墁﹞從木曼聲﹝母官切十四部﹞\n【椳】門樞謂之椳﹝見釋宮謂樞所檃謂之椳也椳猶淵也宛中爲樞所居也弓淵大射儀作隈考工記作畏亦此意與上文戸樞義互相足其文則以戸與門區別之實則戸與門制同﹞從木畏聲﹝烏恢切十五部﹞\n【𣔺】門樞之横梁﹝釋宮曰𣔺謂之梁郭曰門戸上横梁今本爾雅作楣字之誤也釋文楣亡悲反或作𣔺亡報反埤蒼云梁也呂伯雍云門戸之横梁也說文曰楣秦名屋櫋聯也陸引埤蒼字林以證𣔺引說文以證楣謂𣔺楣義不同今本脫誤不可讀陸於𣔺不引說文者隨繙閱所得也椳言樞之下𣔺言樞之上門上爲横梁鑿孔以貫樞今江浙所謂門龍也﹞從木冒聲﹝莫報切古音在三部﹞\n【梱】門橜也﹝橜下云一曰門梱也門部曰闑門梱也然則門梱門橜闑一物三名矣謂當門中設木也釋宮橜謂之闑廣雅橜機闑𣏔也𣏔同梱史記孫叔敖傳曰楚俗好庳車王欲下令使高之相敎閭里使高其梱居半歲民悉自高其車史記張釋之馮唐傳曰閫以內者寡人制之閫以外者將軍制之漢書閫作闑韋昭曰此郭門之梱也門中橜曰梱鄭注曲禮曰梱門限也與許不合﹞從木困聲﹝苦本切十三部﹞\n【𣕋】限也﹝𨸏部限下云一曰門？也門部云閾門？也亦一物三名矣釋宮柣謂之閾柣郭千結反柣即？字也漢人多作切考工記注云眼讀如限切之限限切謂門限也漢書外戚傳切皆銅沓黃金塗師古曰切門限也千結反按西都賦玄墀釦切釦切即漢書之切皆銅沓黃金塗也文𨕖切作砌誤西京賦云金戺即釦切也西京賦又云設切厓隒即西都賦之仍增厓而衡閾也廣雅柣戺橉切也切今本亦譌砌橉見淮南書匡謬正俗云俗謂門限爲門蒨者爾雅柣謂之閾郭音切今言門蒨是柣聲之轉耳字當爲柣而作切音玉裁謂柣當爲？而作切音如多方大淫泆有辭泆又作佾馬本作㞕是其比也﹞從木㞕聲﹝先結切十二部﹞\n【柤】木閑也﹝門部曰閑闌也廣雅曰柤樘柱距也距當作歫止也﹞從木且聲﹝側加切按當依廣雅士加切古音在五部﹞\n【槍】歫也﹝止部曰歫止也一曰槍也按槍有相迎鬬爭之意通俗文曰剡木傷盜曰槍今俗作鎗﹞從木倉聲﹝七羊切十部﹞一曰槍攘也﹝三字句攘各本從木誤今正莊子在宥傖囊崔譔作戕囊云戕囊猶搶攘晉灼注漢書曰搶攘亂皃也按許無從手之搶凡槍攘上從木下從手﹞\n【楗】歫門也﹝歫各本作限非今依南都賦注所引正老子釋文亦作距門也月令脩鍵閉愼管籥注曰鍵牡閉牝也管籥搏鍵器也周禮司門掌授管鍵以啓閉"},
{"n":"259-2","t":"國門先鄭云管謂籥也鍵謂牡按楗閉即今木鎖也諸經多借鍵爲楗而周禮司門作管蹇先鄭云蹇讀爲鍵今本乃互易蹇鍵字﹞從木建聲﹝其獻切十四部﹞\n【櫼】楔也﹝元應書曰說文櫼子林切今江南言櫼中國言㞚楔通語也㞚側洽切按子林切葢本說文音隱今江浙語正作知林切不作子林也木工於鑿枘相入處有不固則斫木札楔入固之謂之櫼櫼亦作鉆戰國策蘇秦謂趙王曰柱山有兩木一葢呼侣一葢哭問其故曰吾苦夫匠人且以繩墨案規矩刻鏤我一曰此非吾所苦也是故吾事也吾所苦夫鐵鉆然自入而出夫人者今臣使於秦而三日不見無有爲臣鐵鉆者乎鉆自入而出謂以大鐵鉆釘入大樹一邊既析破乃取樹之一邊爲用夫人者言此人冣所苦也今四川建昌山中取桫方皆以楔釘入取陽面一塊而樹尚卓立蘇秦以此喻離閒之人也蘇秦謂鐵器許謂木札其用正同周禮注飛鉆當作此解砧音﹞從木韱聲﹝子廉切七部﹞\n【楔】櫼也﹝今俗語曰楔子先結切考工記曰牙得則無槷而固注曰鄭司農云槷榝也蜀人言榝曰槷玄謂槷讀如𣵀從木𤍽省聲按槷榝皆假借字榝即楔之假借也釋木楔荆桃爲木名南都蜀都二賦皆有楔﹞從木契聲﹝先結切十五部﹞\n【柵】編豎木也﹝豎各本作樹今依篇韵正臤部曰豎堅立也通俗文曰木垣曰柵﹞從木𠕋聲﹝依韵會本楚革切十六部﹞\n【杝】落也﹝元應書謂杝㰚籬三字同引通俗文柴垣曰杝木垣曰柵按釋名亦云籬離也以柴竹作疏離離也柵磧也以木作之上平磧然也皆杝柵類舉落廣雅作？廣韵引音碰作？齊民要術引仲長子曰柂落不完垣牆不牢掃除不淨笞之可也施者杝之誤小雅析薪杝矣傳曰析薪者必隨其理謂隨木理之迆衺而析之也假杝爲迆也凡笆籬多衺織之故其義相通﹞從木也聲﹝池尒切古音在十七部按池尒之音傅合下文讀若阤爲之非許意也許意讀如離而又如阤﹞讀又若阤﹝又字鉉本無非也許時杝爲籬字人人所知而杝之讀又或如阤故箸之阤古皆作他非也趙凡夫鈔本作阤﹞\n【𣝔】行夜所擊木﹝行夜各本譌夜行木author今依衘覽正行去聲巡也周禮宮正夕擊？而比之注云莫行夜以比直宿者俢閭氏比國中宿互𣝔者先鄭云𣝔謂行夜擊𣝔九家易曰？者兩木相擊以行夜也孟子注云？行夜所擊木也左傳賓將掫注云掫行夜也﹞從木橐聲﹝從橐者葢虛其中則易響今之㪣梆是也他各切五部﹞易曰重門擊𣟄﹝注詳？下﹞\n【桓】亭郵表也﹝檀弓注曰四植謂之桓按二植亦謂之桓一柱上四出亦謂之桓漢書瘞寺門桓東如淳曰舊亭傳於四角面百步築土四方有屋屋上有柱出高丈餘有大板貫柱四出名曰桓表縣所治夾兩邊各一桓陳宋之俗言桓聲如和今猶謂之和表師古曰即華表也孝文紀誹謗之木服䖍曰堯作之橋梁交午柱崔浩以爲木貫柱四出名桓﹞從木？聲﹝故官切十四部釋訓曰桓桓威也﹞\n【楃】木帳也﹝周禮巾車翟車有楃字從木釋文及各木從手非也釋文云握劉音屋賈馬皆作幄攷幕人注曰四合象宫室曰幄許書無幄有楃楃葢出巾車職今本周禮轉寫誤耳鄭云有楃則此無葢謂上四車皆有容有葢翟車以楃當容不云有葢也釋名云幄屋也以帛衣版施之形如屋也故許曰木帳﹞從"},
{"n":"260-1","t":"木屋聲﹝於角切三部﹞\n【橦】帳極也﹝極棟也帳屋高処也宋本葉鈔本小徐本作帳柱按西京賦都盧尋橦謂植者也﹞從木﹝以木爲之故從木﹞童聲﹝宅江切三部﹞\n【杠】牀前横木也﹝方言曰牀其杠北燕朝鮮之閒謂之樹自關而西秦晉之閒謂之杠南楚之閒謂之趙東齊海岱之閒謂之𣘘按廣韵作牀前横無木字然則横讀古曠反孟子徒杠其引伸之義也爾雅素錦韜杠丨部曰？旌旗杠兒則謂直者也﹞從木工聲﹝古雙切九部﹞\n【桯】牀前几﹝方言曰榻前几江沔之閒曰桯趙魏之閒謂之椸按古者坐於牀而隱於几孟子隱几而臥內則少者執牀與坐御者舉几是也此牀前之几與席前之几不同謂之桯者言其平也考工記葢桯則謂直杠﹞從木呈聲﹝他丁切十一部﹞\n【桱】桱﹝此複舉字之未刪者﹞桯也東方謂之蕩﹝蕩集韵類篇皆從竹作簜桱蕩皆牀前几之殊語也而方言不載﹞從木巠聲﹝古零切十一部廣韵古定切似杉而硬之木﹞\n【牀】安身之几坐也﹝鉉本作安身之坐者五字非是牀之制略同几而庳於几可坐故曰安身之几坐牀制同几故有足有桄牀可坐故尻下曰処也從尸得几而止引孝經仲尼凥而釋之曰謂閒居如此按得几而止者謂得牀而止也仲尼凥者謂坐於牀也上文曰凭依几也乃謂手所馮之几漢管寜常坐一木榻積五十餘年未嘗箕股其榻上當膝處皆穿此皆古人坐於牀而又不似今人垂足而坐之證也牀亦可臥古人之臥隱几而已牀前有几孟子隱几而臥是也孟子曰舜在牀琴葢尚書佚篇語也而古坐於牀可見琴必在几則牀前有几亦可見然則古人之臥無横陳者乎曰有之弟子職曰先生將息弟子皆起敬奉枕席問疋何止內則曰父母舅姑將衽長者奉席請何趾論語曰寢不尸左傳掘地下冰而牀焉鮮食而寢皆是也內則云少者執牀與坐御者舉几謂晨興時也即以所衽爲所坐也﹞從木爿聲﹝今書？牂斨牆壯戕狀將字皆曰爿聲張參五經文字爿部曰爿音牆九經字㨾鼎字注云下𧰼析木以炊篆文？析之兩向左爲爿音牆右爲片李陽冰亦云木字右旁爲片左爲爿音牆許書列部片之後次以鼎然則反片爲爿"},
{"n":"260-3","t":"當有此篆六書故曰唐本說文有爿部葢本晁氏說之參記許氏文字一書非肊說其次弟正當在片後鼎前矣二徐乃欲盡改全書之爿聲爲牀省聲非也顧野王片部後出牀部則其誤在前耳仕莊切十部﹞\n【枕】臥所㠯薦首者﹝㠯字今補警枕曰熲見少儀﹞從木冘聲﹝章衽切八部﹞\n【楲】楲窬﹝逗﹞褻器也﹝史記萬石君列傳石建取親中裙廁牏身自浣滌徐廣曰一讀牏爲竇竇音豆言建又自洗蕩廁竇瀉除穢惡之穴也吕靜云楲窬褻器也音威豆裴駰按蘇林曰牏音投賈逵解周官楲虎子窬行淸也孟康曰廁行淸窬行淸空中受糞者也東南人謂鑿木空中如曹謂之㢏玉裁謂賈孟說是也虎子所以小便也行淸所以大便鄭司農謂之路廁者也淸圊古今字穴部窬下曰一曰空中也空中與孟說合今馬子其遺𧰼也楲窬二物許類舉之﹞從木威聲﹝於非切十五部﹞\n【櫝】匱也﹝此與匚部匵音義皆同匱匣也論語韞匵而藏諸作匵龜玉毁於櫝中作櫝﹞從木𧶠聲﹝徒谷切三部﹞一曰木名﹝未詳﹞又曰櫝木枕"},
{"n":"261","t":"也﹝木枕大徐作大梡字之誤也木枕謂以圜木爲枕少儀所謂熲也謂之熲者圜轉易醒令人憬然故鄭注曰警枕﹞\n【櫛】梳比之總名也﹝比讀若毗疏者爲梳密者爲比釋名曰梳言其齒疏也數言比比於梳其齒差數也比言細相比也按比之尢細者曰䇫見竹部﹞從木節聲﹝阻瑟切十二部按考工記楖字櫛之古文也﹞\n【梳】所㠯理髮也﹝所㠯二字今補器曰梳用之理髮因亦曰梳凡字之體用同稱如此漢書亦作疏﹞從木疏省聲﹝疏通也形聲包會意所菹切五部﹞\n【㭘】劒柙也﹝柙當作匣聲之誤也少儀所謂劒櫝也廣雅㭘室郭劒削也﹞從木合聲﹝胡甲切七部按廣韵古沓巨業二切﹞\n【槈】薅器也﹝蓐部曰薅披去田艸也槈者所以披去之器也槈刃廣六寸柄長六尺說詳𦔐下﹞從木辱聲﹝奴豆切三部﹞\n【鎒】或作從金﹝從木者主柄從金者主刃﹞\n【𣚏】㭉臿也從木﹝謂柄﹞人𧰼形﹝從入者𧰼兩刃也﹞䀠聲﹝舉朱切廣韵況于矩于二切五部﹞\n【㭉】㒳"},
{"n":"261-1","t":"刃臿也﹝兩刃臿者謂臿之兩邊有刃者也臿者刺土之器釋器曰𣂁謂之疀𣂁鍫疀臿皆古今字作臿者就舂臼之義引伸之俗作郭衣鍼之鍤非也金部曰銛鈂䤥皆臿屬鐅河內謂臿頭金也此云兩刃臿則又與凡臿不同方言曰臿燕之東北朝鮮洌水之閒謂之𣂁宋魏之閒謂之鏵或謂之鍏江淮南楚之閒謂之臿沅湘之閒謂之畚趙魏之閒謂之喿東齊謂之梩按㭉鏵古今字也方言渾言之許析言之耳高注淮南曰臿鏵也青州謂之鏵有刃也三輔謂之？釋名鍤插也掘地起土也或曰銷銷削也能有所穿削也或曰鏵鏵刳也刳地爲坎也其板曰葉象木葉也高劉皆作鏵高云有刃當作有兩刃奪一字耳㭉字亦作鋘吳越春秋夫差夢兩鋘殖吾宮牆大宰噽占之曰農夫就成田夫耕也公孫聖占之曰越軍入吳國伐宗廟掘社禝也元應曰㭉古文奇字作鋘李賢引何承天纂文張揖字詁作？？又鋘之俗承天改吳爲㕦因又改鋘爲？耳非張揖有？字也吳𦾓皆在古音弟五部﹞從木﹝謂柄﹞𦫳𧰼形﹝從𦫳者謂兩刃如羊兩角之狀互瓜切古音在弟五部﹞宋魏曰㭉也﹝方言云宋魏之閒謂之鏵是也嘗論方言之字多爲後人以今易古以俗易正此其一耑也﹞\n【釫】或從金亏﹝亏聲也𦾓？聲？亏聲鏵即釫字也﹞\n【㭒】臿也﹝周禮注引司馬法曰輦一斧一斤一鑿一梩疏云梩或解謂臿或解謂鍬鍬臿亦不殊孟子葢歸反虆梩而掩之趙曰虆梩籠臿之屬可以取土者也按虆即欙之假借字可以舁土者梩同㭒可以臿地揠土者趙以籠屬釋虆以臿屬釋梩也﹞從木㠯聲﹝詳里切一部郭注方言音駭﹞一曰徙土輂﹝此別一義謂㭒即欙孫奭孟子音義云梩土轝也本此廣韵曰梩里之切徙土轝出六韜﹞齊人語也﹝按此四字與宋魏曰㭉文法同方言云臿東齊謂之梩是也由此言之疑一曰徙土輂五字當移在此下﹞\n【梩】或從里﹝㠯聲里聲同在一部﹞\n【枱】耒耑也﹝枱今經典之耜耒下曰耕曲木也此云耒耑也與京房耜耒下耓也耒耜上句上也相合曲木考工記所謂上句者二尺有二寸也耒耑所謂庛長尺有一寸也許意上曰耒下曰枱皆謂木材錔於庛之金是曰耕曰？鄭注周禮則云耒爲木枱爲金故云古者耜一金兩人倂發之又云庛讀爲刺刺耒下前曲接耜又注月令於孟春云耒耜之上曲也於季冬云耜耒之金也說與許異鄭本匠人耜廣五寸而云許則謂記文枱？不分渾言之記云耜廣五寸者謂？也故於耦下易之云耕廣五寸﹞從木台聲﹝弋之切按當云詳里切今俗作耜鉉本乃以訓臿訓徙土輂之㭒注云今作耜則大誤矣玉篇同誤後"},
{"n":"2-2","t":"人所改也一部﹞\n【鈶】或從金台聲﹝以其木也故從木以其屬於金也故亦從金﹞\n【𨐠】籒文從辝﹝從木辝聲也辝者籒文辤﹞\n【楎】六㕚？﹝㕚各本誤叉廣韻廿三䰟曰三爪犂曰禈此謂一犂而三爪也許云六爪犂者謂爲三爪犂者二而二牛竝行如人耦耕也一犂一牛二犂則二牛共用三人食貨志所云趙過法用耦犂二牛三人也其上爲樓貯穀下種故亦名三腳耬今陜甘人用之﹞一曰？上曲木？轅﹝按集韵類篇皆無犂轅二字似可刪許云耕上曲木爲耒此云犂上曲木爲楎者正謂耒耑也故廣韵云楎犂頭玉篇云楎犂轅頭也﹞從木軍聲讀若緯﹝緯音徽今篇韵皆云呼歸切文微合韵也﹞或如渾天之渾﹝益部耆舊傳落下閎"},
{"n":"262","t":"字長公於地中轉渾天戸昆切十三部﹞\n【櫌】摩田器也﹝漢石經論語櫌不輟五經文字曰經典及釋文皆作耰鄭曰耰覆種也與許合許以物言鄭以人用物言齊語深耕而疾耰之以待時雨韋曰耰摩平也齊民要術曰耕荒畢以鐵齒𨫒𨨯再徧杷之漫擲黍穄勞亦再徧按先云再徧杷之即國語所謂疾耰待時雨也後云勞亦再徧即鄭所謂覆種也許云摩田當兼此二者賈又曰春耕尋手勞秋耕待白背勞古曰耰今曰勞勞郎到切集韵作橯若高誘云櫌椎也如淳云椎塊椎也服䖍孟康云櫌鉏柄也椎塊尚近之鉏柄之說未可信矣﹞從木憂聲﹝於求切三部﹞論語曰櫌而不輟﹝微子篇﹞\n【欘】斫也齊謂之茲箕﹝各本作鎡錤今依爾雅正其實箕尚誤當作其耳斤部曰斫擊也釋器曰斪斸謂之定釋文云斸本或作欘引說文齊謂之茲箕一曰斤柄自曲據陸氏以說文語系之或作欘之下則說文有欘無斸可知今本斤部出斪斸二篆皆云斫也夫爾雅斪斸本一物安得二之且考工記注引爾雅作句欘又爾雅音義云斪本或作拘是則句拘皆"},
{"n":"262-1","t":"訓曲不爲別一器名也句欘者李巡云鉏也郭璞云鉏屬葢似鉏而健於鉏似斤而不以斫木專以斫田其首如鉏然句於矩故謂句欘也斤部斪斸二篆淺人依爾雅俗本增之今刪管子曰美金以鑄戈劒矛？試諸狗馬惡金以鑄斤斧鉏夷鋸欘試諸木土謂斤斧鋸試諸木者鉏夷欘試諸土者也韋曰夷者所以削艸平地也云齊謂之茲其者孟子引齊人言曰雖有兹基不如待時齊謂斫地欘也趙注云耒耜之屬約略言之耳月令修耒耜具田器鄭曰田器鎡錤之屬然則鎡錤之非耒耜可知矣韋注國語云耨兹其也亦分別未審﹞一曰斤柄性自曲者﹝此別一義謂斫木之斤及斫田之器其木首接金者生而內句不假煣治是之謂欘考工記曰半矩謂之宣一宣有半謂之欘一欘有半謂之柯一柯有半謂之磬折鄭司農云蒼頡篇有柯欘﹞從木屬聲﹝陟玉切三部﹞\n【櫡】斫謂之櫡﹝見釋器櫡一作鐯俗字也凡斫木之斤斫地之欘皆謂之櫡櫡之言箸也箸直略反郭云钁也金部云钁大鉏也﹞從木﹝欘櫡皆重柄故字皆從木﹞箸聲﹝張略切五部﹞\n【杷】收麥器﹝方言云杷宋魏之閒謂之渠挐亦謂之渠疏郭云無齒爲朳按耒部云？卌㕚也可以劃麥河內用之？亦杷也杷引伸之義爲引取與掊捊義略同﹞從木巴聲﹝蒲巴切五部﹞\n【𣒃】穜樓也﹝穜者今之種字樓者今之耬字廣韵曰耬種具也今北方謂所以耩者曰耬耩者種也小徐本樓作？﹞一曰燒麥柃𣒃也﹝燒猶熬也柃𣒃者熬麥器名﹞從木役聲﹝與辟切十六部﹞\n【柃】木也﹝上林賦張揖注曰櫧似柃按云木也非其次當作柃？也三字葢蒙上釋柃字耳﹞從木令聲﹝郎丁切十一部﹞\n【柫】擊禾連枷也﹝方言曰僉宋魏之間謂之欇殳或謂之度音量度自關而西謂之棓蒲項反或謂之柫音拂齊楚江淮之閒謂之柍音悵怏亦音車鞅或謂之桲音勃齊語耒耜枷芟韋云枷柫也所以擊草也王莽傳必躬載柫釋名曰枷加也加杖於柄頭以撾穗而出其榖也或曰羅枷三杖而用之也或曰了了杖轉於頭故以名之也戴先生曰羅連語之轉今連枷之制與古同﹞從木弗聲﹝敷勿切十五部﹞\n【枷】柫也從木加聲﹝古牙切十七部﹞淮南謂之柍﹝出方言﹞\n【杵】舂杵也﹝舂擣粟也其器曰杵繫辭曰𣃔木爲杵掘地爲臼臼杵之利萬民以濟﹞從木午聲﹝昌與切五部﹞\n【㮣】所㠯？斗斛也﹝所以二字今補月令正權㮣鄭高皆云㮣平斗斛者㮣本器名用之平斗斛亦曰㮣許鄭高皆云其器也凡平物曰？所以？斗斛曰㮣引伸之義爲節㮣感㮣挭㮣﹞從木既聲﹝工代切十五部﹞\n【杚】平也﹝？非器也廁於此者因上文云？斗斛而釋之也按許書有？無㧉？在入聲則古沒切亦居乙切去聲則古代切亦古對切無二字也廣韵去入聲皆作扢從手皆從木之誤耳集韵代沒二韵皆於？字之外別出扢字則由未知廣韵之爲字誤也？者平物之謂平之必摩之故廣雅曰杚摩也廣韵摩之訓本此古？與槩二字通用班固終南山賦槩青宮觸紫宸曹植贈丁儀王粲詩員闕出浮雲承露槩泰淸李善注云西都賦杚仙掌與承露廣雅杚摩也槩與杚同古字通今書籍此等杚字皆譌作扢而今文𨕖後漢書抗仙掌以承"},
{"n":"263","t":"露又與李善所引迥異几學古者當優焉游焉以求其是顔黃門云觀天下書未徧不可妄下雌黃是也﹞從木气聲﹝古沒切十五部？與刏剴磯音義皆相近﹞\n【㮐】木參交㠯支炊䉛者也﹝支各本作枝今依集韵類篇正竹部曰䉛漉米籔也籔炊䉛也䉛籔二字爲一物謂米既淅將炊而漉之令乾又以三交之木支此䉛則𤁋乾尤易也三交之木是爲㮐﹞從木省聲﹝所綆切十一部﹞讀若驪駕﹝漢平帝紀禮娶親迎立軺倂馬服䖍曰立軺立乗小車也倂馬驪駕也按驪之言麗也騈下云駕二馬也駕二馬爲麗駕㮐讀若驪駕之驪此淸支二部合韵也按玉篇曰杫㮐？三同思漬切肉几也集韵說同考方言曰俎几也西南蜀漢之郊曰杫音賜後漢書藥崧家貧爲郎常獨直臺上無被枕杫是則肉几應作杫？支䉛應作㮐不知何以合之而亦可以證十一十六部合韵之理也﹞\n【柶】禮有柶﹝凡言禮者謂禮經十七篇也禮經多言柶士冠禮注曰柶狀如匕以角爲之者欲滑也﹞柶匕也﹝鄭云如匕許云匕也小異葢常用器曰匕禮器曰柶匕下曰一名柶﹞從木四聲﹝息利切十五部﹞\n【桮】㔶也﹝匚部曰㔶小桮也析言之此云桮㔶也渾言之方言㿿椷盞䀀閜𥂸𥂓杯也桮其通語也古以桮盛羹桮圈是也﹞從木否聲﹝布回切一部俗作杯﹞\n【𠥧】籒文桮﹝鉉本作𠤯﹞\n【槃】承槃也﹝承槃者承水器也內則曰進盥少者奉槃長者奉水請沃盥左傳曰奉匜沃盥特牲經曰尸盥匜水實于槃中古之盥手者以匜沃水以槃承之故曰承槃內則注曰槃承盥水者吳語注曰槃承盥器也大學湯之盤銘曰苟日新日日新又日新正謂刻戒於盥手之承槃故云日日新也古者晨必洒手日日皆然至於沐浴靧面則不必日日皆然據內則所云知之槃引伸之義爲凡承受者之偁如周禮珠槃夷槃是也﹞從木般聲﹝薄官切十四部﹞\n【鎜】古文從金﹝葢古以金後乃以木﹞\n【盤】籒文從皿﹝今字皆作盤﹞\n【榹】槃也﹝急就篇槫椑榹榹當與許訓同釋木以爲榹桃字夏小正作杝桃﹞從木虒聲﹝息移切十六部﹞\n【案】几屬﹝考工記玉人之事案十有二寸棗栗十有二列大鄭云案玉案也後鄭云案玉飾案也棗栗實於器乃加於案戴先生云案者棜禁之屬儀禮注曰棜之制上有四周下無足禮器注曰禁如今方案隋長局足高三寸此以案承棗栗宜有四周漢制小方案局足此亦宜有足按許云几屬則有足明矣今之上食木槃近似惟無足耳楚漢春秋淮陰侯謝武涉漢王賜臣玉案之食後漢書梁鴻傳妻爲具食不敢於鴻前仰視舉案齊睂方言曰案陳楚宋魏之閒謂之？自關而東謂之案後世謂所凭之几爲案古今之變也﹞從木安聲﹝烏旰切十四部﹞\n【檈】圜案也﹝檈圜曡韵﹞從木瞏聲﹝似沿切十四部﹞\n【椷】篋也﹝匚部曰匧笥也竹部曰笥飯及衣之器也方言椷杯也與許異漢天文志閒可椷劒蘇林曰椷音圅容也此假椷爲含也﹞從木咸聲﹝古咸切七部﹞\n【枓】勺也﹝勺下曰所以挹取也與此義相足凡𦫵斗字作斗枓勺字作枓本不相謀而古音同當口切故枓多以斗爲之小雅維北有斗不可以挹酒漿維北有斗西柄之揭大雅酌以大斗皆以斗爲枓也考工記注曰勺尊斗也尊斗者謂挹取於尊之勺士冠禮注亦"},
{"n":"263-3","t":"曰勺尊斗也所以𣂏酒也此等本皆假斗爲枓而俗本譌爲尊𦫵遂不可通少宰注曰凡設水用罍沃盥有枓此則用本字趙世家使𢊍人操銅枓張儀傳說此事作金斗喪大記沃水用枓周禮鬯人作斗﹞從木𣁬聲﹝鉉木作從𣁬非也之庾切音之轉也古當口切在四部﹞\n【杓】枓柄也﹝枓柄者勺柄也勺謂之枓勺柄謂之杓小雅言西柄之揭大雅傳曰大斗長三尺張儀傳令工人作爲金斗長其尾令可以擊人天官書天文志皆云杓攜龍角魁枕參首北斗一至四爲魁𧰼羹枓五至七爲杓𧰼枓柄也﹞從木勺聲﹝甫遙切二部按索隱引說文匹遙反﹞\n【櫑】龜目酒尊﹝五經異義韓詩說金罍大器也天子以玉諸侯大夫以金士以梓古毛詩說金罍酒器也諸臣之所酢人君以黃金飾尊大一碩金飾龜目葢刻爲雲靁之𧰼許君曰謹案韓詩說天子以玉經無明文謂之罍者取𧰼雲靁博施故從人君下及諸臣同按異義從古毛說說文同也故云龜目酒尊刻本爲雲靁𧰼爾雅彝卣罍器也小罍謂之坎然則櫑有小大燕禮罍水在東則罍亦以盛水﹞刻木作雲靁𧰼﹝句﹞𧰼施不竆也從木從畾畾亦聲﹝此五字今補正刻木至從畾此述古毛說說從木從畾之意也刻爲龜目又通體刻爲雲靁古之刻雲如古文之？刻靁如古文之？所以刻爲雲靁者以雲靁施澤不竆人君之櫑爲諸臣取酒自酢者故𧰼之也畾者靁之省凡許言畾聲皆靁省聲也魯回切十五部﹞\n【罍】櫑或從缶﹝葢始以木後以匋﹞\n【𥃇】櫑或從皿\n【𦉩】籒文櫑從缶囘﹝猶籒文䴎作？也漢書文三王傳孝王有？尊如此作﹞\n【椑】圜？也﹝漢書曰美酒一椑椑見急就篇及廣雅按考工記廬人句兵椑注云椑隋圜也﹞從木卑聲﹝部迷切十六部﹞\n【榼】酒器也﹝師古注急就篇曰？盛酒之器其形？？然也孔叢子曰子路㗐㗐當飮十？﹞從木盇聲﹝枯蹋切八部﹞\n【橢】車笭中橢橢器也﹝橢橢當作隋隋山部嶞山之隋隋者今本亦譌作嶞嶞者隋隋狹長皃也史記索隱引三蒼云橢盛鹽豉器他果反師古注急就篇云楕小桶也所以盛鹽豉廣韵曰橢器之狹長﹞從"},
{"n":"264-1","t":"木隋聲﹝徒果切十七部廣䪨他果切﹞\n【槌】關東謂之槌關西謂之㭙﹝方言槌宋魏陳楚江淮之閒謂之植自關而西謂之样郭云槌縣蠶薄柱也度畏反植音値样音陽按㭙與植葢一字古音同在一部也依方言當作關西謂之样關東謂之㭙容許所據不同耳﹞從木追聲﹝直類切十五部﹞\n【㭙】槌也從木寺聲﹝各本作特省聲淺人所改也特又何聲耶㭙即方言之植月令具曲植鄭曰植槌也呂覽作具挾曲高曰挾讀曰朕三輔謂之挾關東謂之得淮南書作具撲曲高曰薄持也三輔謂之撲按高注持即㭙之誤得即㭙之假借字也篇韵皆云㭙一作棏一作？朕本謂横者高注葢統言之耳陟革切古言在一部﹞\n【栚】槌之横者也關西謂之㯢﹝方言槌其横關西曰㮳宋魏陳楚江淮之閒謂之㯂音帶齊海岱之閒謂之繏相卞反按栚㮳朕三同關西謂之㯢西當作東㯢當同簨虡之簨横者曰簨方言作繏亦同音也呂覽注曰挾讀曰朕三輔謂之朕正與方言關西曰㮳合﹞從木灷聲﹝許㑞？字皆灷聲是本有？篆而佚之也直衽切七部﹞\n【槤】胡槤也﹝胡各木作瑚今正瑚雖見論語禮記然依左傳作胡爲長明堂位曰有虞氏之兩郭夏后氏之四璉殷之六瑚周之八簋而苞注論語曰瑚璉者黍稷器也夏曰瑚商曰璉周曰簠簋杜注左云夏曰瑚周曰簋孔沖遠云包鄭等注論語賈服等注左傳皆云夏曰瑚杜亦同之或別有所據或相從而誤按此非相從而誤漢人所據戴記不同也璉當依許從木據明堂位音義本作四連周禮管子以連爲輦韓勅禮器𥓓胡賛器用即胡連也司馬法夏后氏謂輦曰余車殷曰胡奴車周曰輜輦疑胡輦皆取車爲名﹞從木連聲﹝里典切廣韵力展切十四部﹞\n【櫎】所㠯几器﹝謂所以庋閣物之器也几可庋物故凡庋曰几廣韵曰櫎兵闌﹞從木廣聲﹝胡廣切十部﹞一曰帷屛屬﹝各本屛下有風之二字今依李善吳都賦注正吳都賦曰房櫳對櫎櫎之字一變爲榥再變爲幌雪賦注引文字集略曰幌以帛明牕也﹞\n【㮂】所㠯舉食者﹝所㠯二字今補按㮂梮二字同㮂四圍有周無足置食物其中人舁以進別於案者案一人扛之㮂二人對舉之也漢書．溝洫志山行則梮韋昭曰梮木器如今轝牀人轝以行也左傳襄九年陳畚梮杜曰梮土轝也梮同㮂人轝土轝與食轝形製則一史記梮作檋許則云山行乗欙而盛土之梮孟子毛傳皆謂之虆虆即欙字梮即㮂字應劭注漢書曰梮或作欙爲人所牽引也此葢物重則舁之而又輓之故曰欙孔沖遠左傳正義作從手之挶乃誤字也﹞從木𥃲聲﹝俱燭切古音在四部﹞\n【檕】繘耑木也﹝繘汲井綆也綆耑木者下耑有？上耑有木以爲硾檕之言系也釋木以爲檕梅字﹞從木毄聲﹝古詣切十六部﹞\n【檷】絡絲柎也﹝柎各本作檷今依易釋文玉篇廣韵正釋文作趺柎趺右今字柎咢足也絡絲柎者若今絡絲架子姤初六繫於金柅九家易曰絲繫於柅猶女繫於男故以喻初宜繫二也﹞從木爾聲﹝奴禮切十六部﹞讀若昵﹝昵各本作柅今依易釋文正昵或暱字合韵也﹞易曰繫於金檷﹝六字各本無今依易釋文補﹞\n【機】主發謂之機﹝下文云機持經者機持緯者則機謂織具也機之用主於"},
{"n":"265","t":"發故凡主發者皆謂之機檃桰之辭﹞從木幾聲﹝居衣切十五部﹞\n【榺】機持經者﹝三倉曰經所居機榺也淮南氾論訓曰後世爲之機杼勝複以便其用而民得以揜形御寒勝者榺之假借字戴勝之鳥首有横文似榺故鄭云織？之鳥小雅云杼軸其空榺即軸也謂之軸者如車軸也俗作柚謂之榺者勝其任也任正者也﹞從木𣍹聲﹝詩證切六部按集韵引廣雅㭛謂之榺今廣雅㭛作？誤也﹞\n【杼】機持緯者﹝？梭皆俗字﹞從木予聲﹝直呂切五部按此與木名之柔以左形右聲下形上聲爲別﹞\n【椱】機持繒者﹝繒字不可通玉篇作繪按當作會會者經與緯之合也緯與經合慮其不緊則有椱入經之間以緊之魯季敬姜說織曰持交而不失出入不絕者梱也梱可以爲大行人也持交正許所云持會也趙注孟子梱屨曰梱猶叩椓也織屨欲堅故叩之也此與敬姜說梱義同字皆當從木孫氏孟子音義從手誤淮南氾論訓云機杼勝複複即椱之假借字也﹞從木？聲﹝扶富切三部﹞\n【楥】履法也﹝今鞋店之楦也楥楦"},
{"n":"265-1","t":"正俗字﹞從木爰聲﹝吁劵切十四部﹞讀若指撝﹝手部撝下曰一曰手指也按撝古音在十七部此合韵也今人語音爲正﹞\n【核】蠻夷㠯木皮爲匧狀如籢尊之形也﹝未詳所本今字果實中曰核而本義廢矣按許不以核爲果實中者許意果實中之字當用覈也小雅肴核維旅班固蔡邕作肴覈左思作肴槅槅即覈也今本毛詩作核非古也周禮其植物宜覈物覈猶骨也廣韵云？果子？也出聲譜戸骨切此字近是玉篇亦云核戸骨切果實中也﹞從木亥聲﹝古哀切一部﹞\n【棚】棧也﹝通俗文曰板閣曰棧連閣曰棚析言之也許云棚棧也渾言之也今人謂架上以蔽下者皆曰棚﹞從木朋聲﹝薄衡切古音在六部﹞\n【棧】棚也竹木之車曰棧﹝不言一曰者其義同也小雅傳曰棧車役車箋云棧車輦者許云竹木之車者謂以竹若木散材編之爲箱如柵然是曰棧車棧者上下四㫄皆偁焉公羊傳云亡國之社掩其上而柴其下周禮喪祝注作奄其上而棧其下棧其下謂以竹木布於地也﹞從木戔聲﹝士限切十四部﹞\n【栫】㠯柴木雝也﹝雝者今之？字也文𨕖注引以柴木壅水玉篇類篇同然此不獨施於水無水爲長也上文棧云竹木謂竹木之整齊者此云柴木謂散材不整齊者横直皆可云栫左傳吳囚邾子於樓臺栫之以棘杜曰栫擁也釋器糝謂之涔江賦栫澱爲涔此則聚積柴木於木中也﹞從木存聲﹝徂悶切十三部按篇韵皆在甸切﹞\n【槶】匡當也﹝匡當今俗有此語謂物之腔子也槶亦作簂亦作蔮士冠禮注云滕薛名蔮爲頍釋名曰簂恢也恢廓覆髮上也魯人曰頍齊人曰？按鄭劉所說槶之一耑耳﹞從木國聲﹝古悔切古音在一部﹞\n【梯】木階也﹝孟子父母使舜完廩捐階趙曰階梯也階以木爲之便於登高﹞從木弟聲﹝土雞切十五部﹞\n【棖】杖也﹝未詳﹞從木長聲﹝宅耕切廣韵直庚切古音在十部﹞一曰法也﹝未詳釋宮曰棖謂之楔玉藻注棖門楔也鄭風箋棖門梱上木近邊者按門兩㫄木亦法之一端也鄭說梱爲門限故曰門梱上木﹞\n【桊】牛鼻環也﹝各本環上有中字今依元應刪元應曰桊牛拘也今江以北皆曰牛拘以南皆曰桊居院切按呂氏春秋曰使鳥獲疾引牛尾尾絶力勯而牛不可行逆也使五尺童子引其棬而牛恣所以之順也棬者桊之譌字﹞從木𢍏聲﹝居倦切十四部﹞\n【椯】箠也﹝淮南氾論訓是猶無鏑銜橜策錣而御馯馬也高注錣椯頭箴注道應訓又曰策馬捶也端有箴以刺馬謂之錣按二注是箠策椯一物也竹部曰策馬箠也﹞從木耑聲﹝兜果切古音當在十四部﹞一曰度也﹝手部揣下曰度高曰揣一曰捶之此云椯箠也一曰度也然則揣與揣音義略同如楑與揆皆訓度也﹞一曰椯剟也﹝刀部曰剟刊也椯與剟雙聲﹞\n【橜】弋也﹝弋下曰橜也﹞從木厥聲﹝瞿月切十五部與氐部？音同義相近莊列橜株駒﹞一曰門梱也﹝上文云梱門橜也與此爲互訓此亦樴弋之一耑耳橜或借厥梱或借困荀鄕曰和之壁井里之厥也玉人琢之爲天子寳晏子作井里之困﹞\n【樴】弋也﹝釋宮曰樴謂之杙在牆者謂之楎在地者謂之臬大者謂之栱長者謂之閣弋杙古今字樴周禮作職牛人曰"},
{"n":"266","t":"祭祀共其享牛求牛以授職人而芻之注云職讀爲樴樴謂之杙可以繫牛引伸凡物一枚曰一樴鄕射禮記薦脯五樴注云樴猶梃也爲記者異耳鄕飮酒禮記薦脯五梃注云梃猶樴也今本儀禮樴譌膱梃譌挺及脡今依張淳葉林宗所據釋文正﹞從木戠聲﹝之弋切一部﹞\n【杖】持也﹝杖持曡韵凡可持及人持之皆曰杖喪杖齒杖兵杖皆是也兵杖字俗作仗非鬥下云兵杖在後欑下云積竹杖可證﹞從木丈聲﹝直兩切十部﹞\n【柭】棓也從木犮聲﹝北末切十五部﹞\n【棓】梲也﹝棓棒正俗字天官書紫宮左三星曰天槍右五星曰天棓淮南書寒浞殺羿於桃棓﹞從木咅聲﹝步項切按咅聲在四部合韵也﹞\n【梲】木杖也﹝木一本作大榖梁傳宣十八年曰邾人戕繒子于繒戕猶殘也梲殺也梲殺謂杖殺之今本注疏釋文皆譌從手而唐石經初從木作梲後改從手唐玄度之紕繆也後漢禰衡傳手持三尺梲杖按經典用爲梁上短柱之棳﹞從木兌聲﹝他活切又之說切十五部○梲篆舊在椎柯二篆後今移正﹞\n【椎】所㠯"},
{"n":"266-1","t":"擊也﹝所㠯二字今補器曰椎用之亦曰椎方言曰㧙抌椎也南楚凡相椎搏曰㧙或曰㧾沅涌？幽之語或曰攩郭云今江東人亦名椎爲攩按方言椎字今本多誤從手作推﹞齊謂之終葵﹝考工記大圭長三尺杼上終葵首注曰終葵椎也爲椎於其杼上明無所屈也按考工記終古終葵椑皆用齊言葢齊人作﹞從木隹聲﹝直追切十五部﹞\n【柯】斧柄也﹝見豳風毛傳考工記曰一欘有半謂之柯注云伐木之柯柄長三尺又廬人注曰齊人謂柯斧柄爲椑按柯斧者大斧也柯之假借爲枝柯﹞從木可聲﹝古俄切十七部﹞\n【柄】柯也﹝柄之本義專謂斧柯引伸爲凡柄之偁周禮禮經作枋丙聲方聲同在十部也﹞從木丙聲﹝陂病切古音在十部﹞\n【棅】或從秉﹝秉聲古亦在十部也莊子天道篇天下奮棅而不與之偕管子山權數篇此謂君棅按古又以秉爲柄如左傳國子實執齊秉前五行志殺生之秉終矣﹞\n【柲】欑也﹝欑各本誤從手葉本誤從イ今正此即下文積竹杖也考工記廬人爲廬器戈柲六尺有六寸殳長尋有四尺車戟常酋矛常有四尺夷矛三尋注云柲猶柄也按戈戟矛柄皆用積竹杖不比他柄用木而已殳則用積竹杖而無刃柲之引伸爲凡柄之偁左傳剝圭以爲戚柲戚柄不用積竹﹞從木必聲﹝兵媚切古音在十二部﹞\n【欑】積竹杖﹝詳竹部籚下殳部殳下鄭注考工記曰矛戟柄竹欑柲﹞從木贊聲﹝在丸切十四部﹞一曰穿也﹝此與金部鑽音義皆同﹞一曰叢木﹝蒼頡篇云欑聚也衆經音義云儹欑同喪大記君殯欑至於上注云欑猶菆也按注謂與檀弓菆塗同也欑菆叢皆聚意﹞\n【杘】篗柄也﹝竹部曰篗所以收絲者也方言篗榬也兖豫河濟之閒謂之榬郭云所以絡絲也絡謂之格郭云所以轉篗絡車也按注篗字葢衍篗即絡車也所以轉絡車者即杘也此與檷異物﹞從木尸聲﹝女履切十五部﹞\n【柅】杘或從木尼聲﹝中山經注曰檷音絡柅之柅易姤初六繫于金柅釋文曰柅說文作檷按昔人謂檷柅同字依許則柅者今時篗車之柄檷者今時箍絲於上之架子以受篗者也故曰絡絲柎臣鉉等曰上文云柅木實如棃此重出﹞\n【榜】所㠯輔弓弩也﹝經傳未見此義竹部曰？㮄也假借之義也辭章家用㮄人則舟部之舫人也﹞從木㫄聲﹝補？切古音在十部﹞\n【㯳】㮄也﹝秦風竹閉緄縢毛曰閉紲緄繩縢約也小雅角弓傳曰不善紲檠巧用則翩然而反既夕記說明器之弓有柲注云柲弓檠也弛則縛之於弓裏損傷也以竹爲之引詩竹柲緄縢考工記弓人注云紲弓䪐弓有䪐者爲發弦時僃頓傷引詩竹䪐緄縢合此言之禮謂之柲詩謂之閉周禮注謂之䪐禮古文作枈四字一也皆所謂㯳也紲者繫㯳於弓之偁緄則繫之之繩謂之㯳者正之也謂之㮄者以竹木異體從㫄傅合之之言凡言㮄笞㮄箠者取義於縲紲凡後世言標㮄者取義於表見在外也﹞從木敬聲﹝巨京切十一部﹞\n【檃】桰也﹝檃與栝互訓檃亦作櫽亦假借作隱栝亦假借作括尚書大傳子贛曰櫽栝之㫄多曲木良醫之門多疾人砥厲之㫄多頑鈍荀卿大略篇大山之木示諸櫽栝櫽栝者矯制衺曲之器也方言所以隱櫂謂之？郭云搖樐小橛也按櫂以索繫於？而後可打是？者所以檃其櫂也如許云矢檃"},
{"n":"267","t":"弦處謂之矢栝矢栝所以檢弦也般庚尚皆隱哉某氏注云相隱括共爲善政公羊傳何序云隱括使就繩墨孫卿書云劫之以勢隱之以阨阨而用之得而後功之隱皆讀爲檃漢㓝法志隱之以勢臣瓚注曰秦政急峻隱括其民於隘狹之法是也凡古云安隱者皆謂檃栝之而安也俗作安穩聲形皆變也﹞從木隱省聲﹝於謹切十三部按篇韵皆引說文櫽栝也不省心﹞\n【桰】檃也從木𠯑聲﹝古活切十五部﹞一曰矢桰檃弦處﹝檃各本作築不可通今正釋名曰矢末曰栝栝會也與弦會也云檃弦處者弦可隱其閒也此亦檃栝之一耑耳而別言之者俗但知栝爲矢栝字嫌義不僃故箸之也矢栝字經傳多用括他書亦用筶﹞\n【棊】簙棊﹝竹部曰簙局戲也六箸十二棊﹞從木其聲﹝渠之切一部﹞\n【椄】續木也﹝今栽華植果者以彼枝移椄此樹而華果同彼樹矣椄之言接也今接行而椄廢﹞從木妾聲﹝子葉切八部﹞\n【栙】栙雙也﹝三字句竹部曰䇬栙雙也廣韵曰栙䉶帆未張又曰䉶帆也按廣韵有䜶䝄跭𨇯舽"},
{"n":"267-1","t":"艭皆曡韵字﹞從木夅聲讀若鴻﹝下江切九部﹞\n【栝】炊竈木﹝今俗語云竈㮇是也廣韵云㮇火杖？㮇古今字也﹞從木舌聲﹝臣鉉等曰當從甛省乃得聲按徐說非也栝甛銛等字皆從㐁聲㐁見谷部轉寫譌爲舌耳他念切七部﹞\n【槽】嘼之食器﹝嘼各本作畜獸二字今正嘼六嘼也馬櫪曰槽方言櫪梁宋齊楚北燕之閒謂之樎皁皁與槽音義同也﹞從木𣍘聲﹝昨牢切古音在三部按大雅乃造其曹曹葢槽之假借謂造於飤豕之處也﹞\n【臬】射？旳也﹝？旳各本作準的今正土部曰？射臬也二字互訓日部曰旳明也？準旳的皆古今字李善東京賦注引作？可證古本不作俗字矣臬古假藝爲之上林賦弦矢分藝殪仆文穎曰所射準的爲藝左傳陳之藝極皆是也臬之引伸爲凡標準法度之偁釋宮曰樴謂之杙在牆者謂之臬康誥曰陳時臬事考工記匠人作槷𨸏部曰賈侍中說陧法度也皆臬之假借字也﹞從木自聲﹝五結切十五部李陽冰曰自非聲以去入爲隔礙也﹞\n【桶】木方受六𦫵﹝疑當作方斛受"},
{"n":"267-2","t":"六斗廣雅曰方斛謂之桶月令角斗甬注曰甬今斛也甬即桶今斛者今時之斛凡鄭言今者皆謂漢時秦漢時有此六斗斛與古十斗斛異史記商君平斗桶呂不韋仲春紀角斗桶故知起於秦也﹞從木甬聲﹝他奉切九部﹞\n【櫓】大盾也﹝盾瞂也？盾也秦風毛傳曰伐中干也伐即瞂干即？櫓其大者也釋名曰盾大而平者曰吳魁隆者曰須盾櫓或假杵爲之流血漂杵即流血漂櫓也﹞從木魯聲﹝郎古切五部﹞\n【樐】或從鹵﹝鹵聲也始皇本紀亦假鹵爲之天子出行鹵簿鹵大楯也以大盾領一部之人故名鹵簿﹞\n【樂】五聲八音總名﹝樂記曰感於物而動故形於聲聲相應故生變變成方謂之音比音而樂之及干戚羽旄謂之樂音下曰宮商角徵羽聲也絲竹金石匏土革木音也樂之引伸爲哀樂之樂﹞𧰼𡔷鞞﹝鞞當作？俗人所改也𧰼鼓鼙謂？也𡔷大？小中𧰼𡔷兩㫄𧰼？也樂器多矣獨像此者𡔷者春分之音易曰雷出地奮豫先王以作樂崇德是其意也﹞木﹝逗謂從木﹞？也﹝虍部曰？鐘𡔷之柎也五角切古音在二部﹞\n【柎】闌足也﹝柎蒙上文木？言之阑字恐有誤韵會本闌作鄂柎跗正俗字也凡器之足皆曰柎小雅鄂不？？傳云鄂猶鄂鄂然言外發也箋云承華者曰鄂不當作柎柎鄂足也鄂足得華之光明則？？然盛古聲不柎同箋意鄂承華者也柎又在鄂之下以華與鄂喻兄弟相依郭璞云江東呼草木子房爲柎草木子房如石橊房蓮房之類與花下鄂一理也﹞從木付聲﹝甫無切四部﹞\n【枹】擊𡔷柄也﹝柄各本作杖今依文𨕖注元應書正左傳音義引字林亦作柄左傳右援桴而𡔷禮運明堂位皆云凷桴土𡔷元應云衞宏詔定古文官書枹桴二字同體音扶鳩切𡔷椎也按桴本訓棟借爲𡔷柄字耳﹞從木包聲﹝甫無切按當依廣韵縛謀切三部﹞\n【椌】柷樂也﹝樂記注曰椌楬謂柷敔也此釋椌爲柷釋楬爲敔也謂之椌者其中空也﹞從木空聲﹝苦江切九部﹞\n【柷】樂木椌也﹝樂上當有柷字椌各本作空誤周頌毛傳曰柷木椌也圉楬也許所本也今更正﹞所㠯止音爲節﹝按鉉本此六字大誤柷以始樂非以止音也鍇本此篆已"},
{"n":"268","t":"佚而見韵會者亦譌舛不可讀今按當作以止作音爲柷釋樂曰所以𡔷柷謂之止葢椌之言空也自其如桼桶言之也柷之言觸也自其椎柄之撞言之也皋陶謨合止柷敔鄭注云柷狀如桼桶而有椎合之者投椎其中而撞之爾雅郭注云柷如桼桶方二尺四寸深一尺八寸中有椎柄連底挏之令左右擊止者其椎名劉熈云柷祝也故訓祝爲始以作樂也﹞從木祝省聲﹝昌六切三部﹞\n【槧】牘樸也﹝樸素也猶坏也牘書版也槧謂書版之素未書者也論衡曰𣃔木爲槧釋名曰槧版之長三尺者也槧漸也言漸漸然長也楊雄曰天下上計孝廉及內郡衞卒會雄常把三寸弱翰齎油素四尺以問其異語歸即以鉛摘次之於槧西京雜記曰懷鉛提槧﹞從木斬聲﹝自剡切八部﹞\n【札】牒也﹝片部曰牒札也二字互訓長大者曰槧薄小者曰札曰牒釋名曰札櫛也編之如櫛齒相比也司馬相如傳曰上令尚書給筆札師古曰札木𥳑之薄小者也﹞從木乙聲﹝側八切古音在十二部﹞\n【檢】書署也﹝書署謂表署書"},
{"n":"268-1","t":"函也後漢祭祀志曰尚書令奉玉牒檢皇帝㠯二分璽親封之訖太常命人發壇上石尚書令藏玉牒已復石覆訖尚書令以五寸印封石檢按上云玉牒檢者玉牒之玉函也所謂玉檢也下云石檢者上文云石覆訖是也檢以盛之又加以璽印周禮注曰璽節印章如今斗檢封矣廣韵云書檢者印窠封題也則通謂印封爲檢矣公孫瓚傳曰袁紹矯刻金玉㠯爲印璽每有所下輒皁囊施檢章懷曰檢今俗謂之排排如今言幖簽耳﹞從木僉聲﹝居奄切七部引伸爲凡檢制檢挍之偁﹞\n【檄】尺二書﹝各本作二尺書小徐繫傳已佚見韵會者作尺二書葢古本也李賢注光武紀曰說文以木𥳑爲書長尺二寸謂之檄以徵召也與前書高紀注同此葢出演說文故語加詳云尺二寸與鍇本合但漢人多言尺一未知其分別之詳後漢書水經注皆曰李雲上書云孔子言帝者諦也今尺一拜用不經御省是帝欲不諦乎又後漢書．儒林傳云詔曰乞楊生師即尺一出𦫵文𨕖注引蕭子良古今篆𣜩文體曰鶴頭書偃波書俱詔板所用在漢時則謂之尺一𥳑獨𣃔曰策書長二尺以命諸侯王三公三公以"},
{"n":"268-2","t":"罪免亦賜策以尺一木﹞從木敫聲﹝胡狄切古音在二部﹞\n【棨】傳信也﹝此字蒙上槧札檢檄爲次若今之文書也漢孝文紀除關無用傳張晏曰傳信也若今過所也如淳曰兩行書繒帛分持其一出入關合之乃得過謂之傳也李奇曰傳棨也師古曰古者或用棨或用繒帛棨者刻木爲合符也按用繒帛謂之繻終軍傳曰關吏予軍繻是也用木謂之棨此云傳信也是也傳讀張戀反釋名曰棨詣也以啓語官司所至詣也當謂此今本譌舛不可讀爲正之如此﹞從木啓省聲﹝康禮切十五部今字棨釋爲兵闌﹞\n【楘】車𠪱錄﹝句﹞束文也﹝束文上當曡𠪱錄字今奪文宋本葉本趙本韵會皆同一本作交非秦風五楘梁輈傳曰五五束也楘𠪱錄也梁輈輈上句衡也一輈五束束有𠪱錄考工記輈欲頎典大鄭云頎讀爲𢡆典讀爲殄駟車之轅率尺所一縛𢡆殄似謂此也按此所謂曲轅？縛也𠪱錄者𠪱𠪱錄錄然坳胅分明皃𠪱錄古語也小雅約之閣閣毛云約束也閣閣猶𠪱𠪱也革部曰車軸束謂之鞪﹞從木敄聲﹝莫卜切三部﹞詩曰五楘梁輈\n【梐】梐枑﹝逗﹞行馬也﹝周禮掌舍掌王之會同之舍設梐枑再重注曰故書枑爲拒杜子春讀爲梐枑梐枑謂行馬玄謂行馬再重者以周衞有外內列按許亦從杜子春作梐枑也﹞從木陛省聲﹝邊兮切十五部按當作坒聲與非部𨻼下陛省聲不同﹞同禮曰設梐枑再重\n【枑】梐枑也從木互聲﹝胡誤切五部○按舊二篆先枑後梐今正又此二篆舊次當與柤槍等篆爲伍而楘槅橾楇當聯文﹞\n【极】驢上負也﹝當云驢上所以負也淺人刪之耳廣韵云驢上負版葢若今䭾鞍或云負笈字當用此非也風土記曰笈謂學士所以負書箱如冠箱而卑者也謝承後漢書曰負笈隨師然則笈者書箱人所負以徒步者不得合爲一也﹞從木及聲﹝其輒切七部﹞或讀若急﹝云或者云及聲則既讀若及矣又或若急也﹞\n【㭕】极也﹝廣韵曰版置驢上負物﹞從木去聲﹝去魚切五部﹞\n【槅】大車枙﹝枙當作軶𣜩省作軛車部曰軶轅前也槅考工記作鬲大鄭云鬲謂轅端厭牛領者大車者鄭云平地任載之車也通曰軶大車之軶曰槅釋名曰槅扼也所以扼牛頸也馬曰烏啄下向叉馬頸似烏開口向下啄物時也西京賦曰五都貨殖既遷既引商旅聯槅隱隱展展此正謂大車也下文云冠帶交錯方轅接軫謂乗車也﹞從木鬲聲﹝古覈切十六部按左思蜀都賦以槅爲覈﹞\n【橾】車轂中空也﹝考工記以轂圍之阞梢其藪注曰梢除也阞三分之一也鄭司農云梢讀如桑螵蛸之蛸藪讀如蜂藪之藪謂轂空壺中也玄謂此藪徑三寸九分寸之五壺中當輻葘者也藪者猶言趨也蜂藪者衆輻之所趨也舊本經注多誤字今挍正之如是按記文葢本作梢其橾大鄭乃易爲藪故云讀爲後人直用大鄭說改記文耳程氏瑤田通藝錄曰阞與王制祭用數之仂同十分之一也藪謂鑿深梢之以待置輻也記曰六分其輪崇以其一爲之牙圍參分其牙圍而漆其二椁其漆內而中詘之以爲轂長是則轂長當三尺二寸五分四釐一豪六絲六不盡由是以轂長爲圍以圍之十一爲鑿深十一當三寸二分五釐四豪一絲六忽六不盡用其成數得三寸輻廣亦三寸也車人大車輻廣三"},
{"n":"269-1","t":"寸柏車羊車不見輻廣亦三寸可知故下文云凡輻量其鑿深以爲輻廣先鄭言蜂藪後鄭言衆輻所趨則藪之名義當起於輻鑿也按先後鄭說直以轂空壺中與衆輻之孔相接故云壺中當輻葘者也合二者爲一以釋經而未知輻孔不通壺中壺中以受軸橾以受輻劃然二事鄭不若程氏之精確也許字作橾從喿喿鳥羣鳴也亦與衆趨之義合其云車轂中空也亦未該﹞從木喿聲讀若藪﹝大鄭云讀爲藪者易橾爲藪也注經之法也許云讀如藪者擬其音也字書之體也山樞切古音當在二部讀如臊急就篇有䡦字橾藪䡦雙聲宜分別壺中曰䡦輻孔曰橾曰藪﹞\n【楇】盛膏器﹝孟子荀卿列傳談天衍雕龍奭炙轂過髨劉伯莊云轂字衍裴駰云劉向別錄過字作輠輠者車之盛膏器炙之雖盡猶有餘流者言淳于髠不盡如炙輠也按方言車釭齊燕海岱之閒謂之鍋或謂之錕自關而西謂之釭盛膏者乃謂之鍋此謂關西謂盛膏者曰鍋也脂施於車釭故釭或得楇名而楇自別有物如今時御者亦系小油缾於車以僃用是也過輠鍋三字同﹞從木咼聲﹝乎臥切十七部按當依篇韵古禾切﹞\n【枊】馬柱也﹝謂系馬之柱也蜀志劉僃解綬縛督郵馬枊華陽國志曰建寧郡存䣖縣雍闓反結壘於縣山繫馬枊柱生成林﹞從木卬聲﹝吾浪切十部按亦平聲﹞\n【棝】棝𣁬﹝逗﹞可射鼠從木固聲﹝古慕切五部﹞\n【欙】山行所乗者﹝河渠書作橋𠀌遙反徐廣曰一作輂几玉反輂直轅車也漢書作梮韋昭曰梮木器也如今轝牀人轝以行也應劭曰梮或作欙爲人所牽引也尚書正義引尸子山行乗欙僞孔傳亦作欙按輂梮橋三字同以梮爲正橋者音近轉語也欙與梮一物異名梮自其盛載而言欙自其輓引而言纍大索也欙從纍此聲義之皆相倚者也應釋欙韋釋梮皆是兼二說而後全孟子虆梩趙云虆籠屬毛詩傳捄虆也亦謂土籠舁之曰梮入引之而行則曰欙也虆者欙之假借字或省作樏者非也毛詩之捄亦梮之假借字也﹞從木纍聲﹝力追切十五部﹞虞書曰予乗四載﹝臯陶謨文﹞水行乗舟陸行乗車山行乗欙澤行乗䡅﹝此四載之故訓也故統系之虞書猶河渠書溝洫志謂臯陶謨夏書則亦以此四句統系之夏書也䡅史記作毳亦作橇漢書作毳如淳曰毳音茅？之？謂以版置泥上以通行路也服䖍曰木毳形如木箕擿行泥上孟康說同尚書正義引尸子作？引愼子爲毳者患塗之泥也徐廣注史記作楯僞孔傳作輴凡此諸字皆一聲之轉其義一也車部曰䡅車約䡅也此乗䡅當讀同毳非車約䡅之謂﹞\n【榷】水上横木﹝句﹞所㠯渡者﹝釋宮曰石杠謂之徛孟子歲十月徒杠成趙岐釋爲步度郭釋云步渡彴然則石杠者謂兩頭聚石以木横架之可行非石橋也凡直者曰杠横者亦曰杠杠與榷雙聲孝武紀曰榷酒酤韋曰以木渡水曰榷謂禁民酤釀獨官開置如道路設木爲榷獨取利也凡言大榷揚榷辜榷當作此字不當從手﹞從木隺聲﹝江岳切古音在二部﹞\n【橋】水梁也﹝水梁者水中之梁也梁者宮室所以關舉南北者也然其字本從水則橋梁其本義而棟梁其假借也凡獨木者曰杠騈木者曰橋大而爲陂陀者曰橋古者挈臯曰井橋曲禮奉席如橋衡讀若居廟反取高舉之義也﹞從木喬聲﹝巨驕切二部﹞\n【梁】水橋也﹝梁之字用木跨水則今之橋也孟子十一月輿梁成國語引夏令曰九月除道十月成梁大雅造舟爲梁皆今之橋制見於經傳者言梁不言橋也若爾雅隄謂之梁毛傳石絶水曰梁謂所以偃塞取魚者亦取亙於水中之義謂之梁凡毛詩自造舟爲梁外多言魚梁﹞從木水﹝會意﹞刄聲﹝呂張切十部﹞\n【𣸑】古文﹝水闊者必木與木相接一其際也﹞\n【𣔱】船緫名﹝漢書．溝洫志漕船五百㮴其字從木古本從手﹞從木叜聲﹝穌遭切古音在三部﹞\n【橃】海中大船﹝廣韵橃下曰木橃說文云海中大船謂說文所說者古義今義則同筏也凡廣韵注以今義列於前說文與今義不同者列於後獨得訓詁之理葢六朝之舊也即如此篆玉篇注云海中大船也泭也是爲古義今義襍糅漢人注經固云大者曰筏小者曰桴是漢人自用筏字後人以橃代筏非漢人意也﹞從木發聲﹝房越切十五部﹞\n【楫】所㠯擢舟也﹝各本作舟櫂也許無櫂字手部曰擢引也楫所以引舟而行故亦謂"},
{"n":"270-1","t":"之擢而漢書劉屈氂傳外戚傳百官表皆用輯濯爲楫擢假借也毛衞風傳曰楫所以擢舟也此許所本今據以正今毛詩擢譌櫂淺人所改也鄧通傳以濯船爲黃頭郎司馬相如傳濯鷁牛首皆擢舟之義也詩爾雅音義引說文舟棹也則其誤久矣棹又櫂之俗﹞從木咠聲﹝子葉切七部方言曰楫謂之橈或謂之櫂櫂亦擢之譌也擢櫂正俗字﹞\n【欚】江中大船也﹝越絶書曰欐溪城者闔廬所置船宫也葢欐與欚古通用﹞從木蠡聲﹝盧啓切十六部﹞\n【校】木囚也﹝囚繫也木囚者以木羈之也易曰屨校滅趾何校滅耳屨校若今軍流犯人新到箸木鞾何校若今犯人帶枷也此字似當與下文械杽等篆爲伍矣周禮校人注曰校之言挍也主馬者必仍挍視之校人馬官之長按此引伸假借之義也陸德明曰比挍字當從手㫄張參五經文字手部曰挍經典及釋文或以爲比挍字案字書無文張語正謂說文無從手之挍也故唐石經考校字皆從木用張說也但訂以周禮鄭注則漢時固有從手之挍矣比挍字古葢矣正文較榷等皆可用﹞從木交聲﹝古孝切二部﹞\n【樔】澤中守艸樓﹝謂澤中守望之艸樓也艸樓葢以艸覆之藝文類聚艸譌作竹左傳成十六年正義引此文樔譌爲櫓﹞從木巢聲﹝形聲包會意也從巢者謂高如巢鉏交切二部﹞\n【采】捋取也﹝大雅曰捋采其劉周南芣苢傳曰采取也又曰捋取也是采捋同訓也詩又多言采采卷耳傳曰采采事采之也此謂上采訓事下采訓取而芣苢傳曰采采非一辭也曹風采采衣服傳曰采采衆多也秦風．蒹葭采采傳曰采采猶萋萋也此三傳義略同皆謂可采者衆也凡文采之義本此俗字手采作採五采作彩皆非古也釋詁曰采事也此言假借采事同在一部也﹞從木從爪﹝此與𥝩同意𥝩之訓曰禾成秀人所收也則𥝩亦可云木成文人所取也此采爲五采字而毛詩屢言采采與倉宰切﹞\n【杮】削木朴也﹝各本作削木札樸也今依元應書卷十九正朴者木皮也樸者木素也？安得有素則作朴是矣知札爲衍文者元應引倉頡篇曰？札也此下文云陳楚謂之札？元應曰江南名？中國曰札山東名朴豆廣䪨？注曰斫木札然則札非𥳑牒之札乃？之一名耳許以札？系諸陳楚方言則此云削木朴已足小雅伐木許許許書作所所毛云許許？皃泛謂伐木所斫之皮許云削木猶斫木也顏氏家訓必云削札牘之？又廣爲之證恐非許意晉書王濬造船木？蔽江而下？之證也漢書中山靖王劉向田蚡傳多言肺附謂斫木之杮札也己於帝室親近猶杮札附於大木材也此？之假借字也後漢楊由傳風吹削肺亦？之假借也一譌爲脯再譌爲哺釋之者曰削哺是屛障之名絕無證據﹞從木𣎵聲﹝𣎵在六篇？？？字皆從之𣜩變作杮肺沛殊誤而杮之誤作𣐈果肺之誤作乾？沛之誤作？水其譌又不勝改也芳吠切十五部﹞陳楚謂之札杮﹝各本作陳楚謂櫝爲？今依韵會所引鍇本正札？絫言之非謂札牘之？漢書注杮札字亦正用此也此箸？語所出﹞\n【横】闌木也﹝闌門遮也引伸爲凡遮之偁凡以木闌之皆謂之横也古多以衡爲横陳風傳曰衡門横木爲門也考工記衡四寸注曰衡古文横假借字也﹞從木黃聲﹝戸盲切古音在十部﹞\n【梜】檢柙也﹝檢柙皆函物之偁然則梜亦謂函物"},
{"n":"271","t":"之器也曲禮羹之有菜者用梜謂箸爲梜此引伸之義也﹞從木夾聲﹝古洽切八部﹞\n【桄】充也﹝見釋言陸氏音義曰桄孫作光按堯典光被四表某氏傳曰光充也用爾雅爲訓也桄讀古曠切所以充拓之圻堮也必外有桄而後內可充拓之令滿故曰桄充也不言所以者仍爾雅文也桄之字古多假横爲之且部曰從几足有二横横即桄字今文尚書曰横被四表孔子閒居曰以横於天下鄭曰横充也樂記曰號以立横横以立武鄭曰横充也皆即釋言之桄充也今文尚書作横被故漢書王莽傳王裦傳後漢書馮異傳崔駰傳班固傳魏都賦注所引東京賦皆作横被古文尚書作光被與孫叔然爾雅合某氏傳光充也不誤鄭注釋以光耀葢非淮南書横四維即尙書之橫被四表也元應曰桄音光古文横？二形聲類作輄今車牀及梯？下横木皆是也﹞從木灮聲﹝古曠切十部﹞\n【檇】㠯木有所擣也﹝宋永嘉戴侗曰今人猶有此語﹞從木雋聲﹝遵爲切按當從廣韵將遂切古音在十三十五部也公羊傳作醉李﹞春秋傳曰越敗吳於檇"},
{"n":"271-1","t":"李﹝定公十四年事檇李地名杜預曰吳郡嘉興縣南醉李城是﹞\n【椓】擊也﹝此與攴部？音義皆同詩云椓之丁丁又云椓之橐橐吕㓝曰爰始淫爲劓刵椓黥﹞從木豖聲﹝竹角切三部﹞\n【朾】撞也﹝撞從手各本誤從木從禾今正通俗文曰撞出曰朾丈鞭丈莖二切與說文合謂以此物撞彼物使出也三蒼作敞周禮職金注作揨他書作敞作？實一字也朾之字俗作打音德冷都挺二切近代讀德下切而無語不用此字矣﹞從木丁聲﹝宅耕切十一部﹞\n【柧】棱也﹝柧與棱二字互訓殳以積竹八觚觚當作柧觚行而柧廢矣史記酷吏傳曰漢興破觚而爲圜應劭曰觚八棱有隅者通俗文曰木四方爲棱八棱爲柧按通俗文析言之若渾言之則急就奇觚謂四方版也﹞從木瓜聲﹝古胡切五部﹞又柧棱﹝逗﹞殿堂上冣高之處也﹝文𨕖西都賦曰設璧門之鳳闕上觚棱而棲金爵後漢書正作柧棱李賢引說文爲注﹞\n【棱】柧也從木夌聲﹝魯登切六部俗作楞﹞\n【𣡌】伐木餘也﹝商頌傳曰？餘也周南傳曰肄餘也斬而復生曰肄按肄者？之假借字也韋昭曰以株生日櫱方言烈枿餘也陳鄭之閒曰枿晉衞之閒曰烈秦晉之閒曰肄或曰烈枿者亦櫱之異文﹞從木獻聲﹝五葛切十五部按獻聲在十四部合韵也﹞商書若顚木之有㽕𣡌﹝般庚上文今尚書作由櫱本又作枿馬云顚木而肄生曰枿﹞\n【櫱】𣡌或從木辥聲﹝今經典用此字﹞\n【𣎴】古文𣡌從木無頭﹝謂木秃其上而僅餘根株也﹞\n【㮆】亦古文𣡌﹝從木？聲也？者羍之或字見羊部古文四聲韵作？﹞\n【枰】平也﹝此門聞也戸護也之例謂木器之平偁枰如今言棊枰是也上林賦華楓枰櫨吳都賦枰仲君遷本皆作平木名也非許所說﹞從木平平亦聲﹝蒲兵切十一部﹞\n【柆】折木也﹝此與手部拉義殊猶榣與摇之別也﹞從木立聲﹝盧合切七部﹞\n【槎】衺斫也﹝？下曰槎識也魯語里革曰山不槎櫱李善注西京賦引賈逵解詁曰槎邪斫也韋曰槎斫也按賈云衺斫者於字從差得之周禮有柞氏周頌曰載芟載柞毛云除木曰柞柞皆即槎字異部假借魚歌合韵之理也﹞從木𢀩聲﹝側下切十七部按徐爰注射雉賦千荷切此爲舊音漢書貨殖傳作山不？櫱此爲古字今漢書譌爲茬字﹞春秋傳曰山不？﹝宋本皆如此惟趙鈔本作山木不槎今按當於槎下補櫱不當於山下添木也許書亦有謂國語爲春秋傳者此其一也﹞\n【檮】？柮﹝逗二字今補﹞𣃔木也﹝謂𣃔木之榦㮯頭可憎者﹞從木？聲﹝徒刀切古音在三部﹞春秋傳曰？柮﹝左傳無？柮惟文十六年有檮杌杜預曰檮杌凶頑無疇匹之皃趙注孟子曰檮杌嚚凶之類按葢取𣃔木之可憎爲惡人名也出聲兀聲同部許所據與今異﹞\n【柮】檮柮也﹝舊作𣃔也二字今更正今人謂木頭爲榾柮於古義未遠也﹞從木出聲讀若爾雅貀無前足之貀﹝女滑切十五部玉篇當骨切引說文五骨切○按二篆舊先後倒置今依全書通例正之亦與梐枑同﹞\n【析】破木也﹝斯下云析也柀下云一曰析也詩多言析薪﹞一曰折也﹝以斤破木以斤𣃔艸其義一也魏都賦注引說文析量也與今本異﹞從木從斤﹝先激切十六部﹞\n【棷】木薪也﹝按禮運假棷爲藪字﹞從木取聲﹝側鳩切四部﹞\n【梡】㮯木薪也﹝對析言之梡之言完也﹞從木完聲﹝胡本切玉篇口管胡管二切十四部﹞\n【㮯】梡木未析也﹝此梡當作完全也通俗文曰合心曰㮯纂文曰未判爲㮯頁部頑下云㮯頭也凡全物渾大皆曰㮯完㮯雙聲完頑曡韵﹞從木圂聲﹝胡昆切十三部﹞\n【楄】楄部﹝逗﹞方木也﹝部字衍當刪左傳正義引說文楄方木也可證方木泛言非專謂棺中笭牀故不與棺槨等篆爲伍也何平叔景福殿賦曰爰有禁楄肋分翼張亦方木之一耑也﹞從木扁聲﹝部田切十二部﹞春秋傳曰楄部薦榦﹝左傳昭廿五年文今作楄柎藉榦杜云楄柎棺中笭牀也榦骸骨也﹞\n【楅】㠯木有所畐束也﹝畐依韵會本各本作逼者後人以俗字改之也泛云㠯木有所畐束則不專謂施於牛者引詩特其一證耳鄕射禮命弟子設楅注楅猶幅也"},
{"n":"272-1","t":"所以承笴齊矢者按記云楅髤横而拳之南面坐而奠之南北當洗是以木有所畐束也﹞從木畐聲﹝彼即切一部﹞詩曰夏而楅衡﹝魯頌文注詳角部﹞\n【枼】楄也﹝方木也﹞枼﹝逗﹞薄也﹝枼上當有一曰二字凡本片之薄者謂之枼故葉牒鍱䈎偞等字皆用以會意廣韵偞輕薄美好皃﹞從木？聲﹝與涉切八部按鉉曰當從卅乃得聲此非也毛傳曰葉世也葉與世音義俱相通凡古侵覃與脂微如立位盇葢疌屮協荔軜內籋爾遝隶等其形聲皆枝出不得專疑此也﹞\n【槱】積木燎之也﹝木各本作火今依玉篇五經文字正大雅芃芃棫樸薪之？之傳曰？積也山木茂盛萬民得而薪之賢人衆多國家得用蕃興按如毛說則？謂積薪而巳至鄭箋乃以煙祀？尞爲說許不但云積木而兼云燎之者爲其字之從火也不云尞之而云燎之者燎放火也尞祡祭天也毛曰萬民薪之而巳故但云燎﹞從木火酉聲﹝余救切三部﹞詩曰薪之？之周禮以？燎祠司中司命﹝見大宗伯燎依許火部當作尞祠今周禮作祀許從毛說又引周禮者廣？證也鄭注周禮曰？積也﹞\n【𥙫】？或從示柴祭天神也﹝各木作柴祭天神或從示今正謂其字有從示者以燔柴乃祀天神之禮故從示也各本作天神趙本作大神﹞\n【休】息止也﹝周南曰南有喬木不可休思﹞從人依木﹝許尢切三部﹞\n【庥】休或從广﹝釋詁曰休戾也又曰庇庥廕也此可證休庥同字﹞\n【㮓】竟也﹝弓人注曰恆讀爲㮓㮓竟也大雅恆之秬秠毛云恆徧也徧與竟義相足﹞從木𢛢聲﹝古鄧切六部﹞\n【亙】古文㮓﹝按今字多用亙不用㮓舟在二之閒絕流而竟會意也恆之字本從心從？﹞\n【械】桎梏也從木戒"},
{"n":"7-3","t":"聲﹝胡戒切古音在一部﹞一曰械﹝逗此字今補﹞器之緫名﹝趙注孟子曰械器之緫名禮記音義引郭璞三蒼解詁同﹞一曰械﹝逗此字今𥙷﹞治也﹝各本治作持恐是唐人諱改今依李善長笛賦注正﹞一曰有所盛曰器無所盛曰械﹝各本作有盛爲械無盛爲器詩車攻釋文引無所盛曰械今據正按㗊部曰器皿也何注公羊云攻守之器曰械大傳異器械注云禮樂之器及兵甲也王制器械異制注云謂作務之用皆可爲有盛無盛之證師古注宣帝紀與各本同恐淺人所改也若六書故云唐本說文曰或說內盛爲器外盛爲械外盛未安當作外戒﹞\n【杽】械也﹝械當作梏字從木手則爲手械無疑也廣雅曰杽謂之梏杽杻古今字廣韵曰抙杻古文﹞從木手﹝會意﹞手亦聲﹝敕九切三部﹞\n【桎】足械也所㠯質地﹝所㠯質地四字依周禮音義補桎質曡韵也周禮掌囚注鄭司農云拲者兩手共一木也桎梏者兩手各一木也玄謂在手曰梏在足曰桎中罪不拲手足各一木耳按後鄭從許說也韋昭云兩手共一木曰拲兩手各一木曰梏﹞從木至聲﹝之日切十二部﹞\n【梏】手械也所㠯告天﹝所㠯告天四字依周禮音義補梏吿曡韵也﹞從木吿聲﹝古沃切三部﹞\n【櫪】櫪㯕﹝逗﹞柙指也﹝柙各本作椑今正柙指如今之拶指故與械杽桎梏爲類莊子曰罪人交臂歷指歷指謂以㯕柙其指也通俗文"},
{"n":"273","t":"曰考具謂之？㯕考俗作拷尉繚子曰束人之指而訊囚之情﹞從木𠪱聲﹝郎擊切十六部﹞\n【㯕】？㯕也﹝二字㬪韵㯕讀同析﹞從木斯聲﹝先稽切十六部﹞\n【檻】櫳也﹝李善注長楊賦引釋名曰檻車上施闌檻以格猛獸亦囚禁罪人之車也按許云檻櫳也者謂罪人及虎豹所居假借爲凡闌檻字﹞從木監聲﹝胡黯切八部﹞一曰圏﹝圏者養嘼之閑﹞\n【櫳】檻也從木龍聲﹝字有偏旁稍移而爲二字者柔栩也杼機持緯者也㰍房室之？也櫳檻也是也竊有疑焉㰍與櫳皆言横直爲窗櫺通明不嫌同偁如檻亦爲闌檻許於楯下云闌檻是也左木右龍之字恐淺人所增盧紅切九部﹞\n【柙】檻也所㠯臧虎兕也﹝所也二字依廣韵補論語虎兕出於柙馬曰柙檻也引伸爲凡檢柙之偁如上文云柙指是也﹞從木甲聲﹝烏匣切廣韵胡甲切八部﹞\n【】古文柙\n【棺】關也﹝以㬪韵爲訓門聞戸護之例也﹞所㠯掩屍﹝屍各本作尸誤今正釋名曰棺關也關閉也﹞從木官聲﹝古丸切十四部﹞\n【櫬】棺也﹝玉篇曰親身棺也按天子之棺四重諸公三重諸侯再重大夫一重士不重天子水兕革棺冣在內諸侯杝棺冣在內檀弓君即位而爲椑椑謂杝棺親屍者椑堅箸之言也﹞從木親聲﹝初僅切十二部﹞春秋傳曰士輿櫬﹝左傳僖六年文﹞\n【槥】棺櫝也﹝櫝匱也棺之小者故謂之棺櫝急就篇棺槨槥櫝櫝即槥也高帝紀令士卒從軍死者爲櫘應劭曰小棺也今謂之櫝臣瓚引金布令曰不幸死死所爲櫝傳歸所居縣賜以衣棺﹞從木彗聲﹝祥歲切十五部﹞\n【椁】葬有木𩫖也﹝木𩫖者以木爲之周於棺如城之有𩫖也檀弓曰殷人棺椁注椁大也以木爲之言郭大於棺也﹞從木𩫖﹝會意﹞𩫖亦聲﹝𩫖亦二字今補古博切五部﹞\n【楬】楬櫫也﹝三字句趙鈔本及近刻五音韵諩作楬櫫宋本葉本類篇集韵宋刊五音韵諩皆作楬桀葢宋時大徐本固有二故同一五音韵諩而流傳不一也今按作桀不可通桀自訓磔雖杙有𧦝榤者然頗迂遠楬櫫見周禮注職金楬而璽之注曰楬書其數量以著其物也今時之書有所表"},
{"n":"273-2","t":"識謂之楬櫫廣雅曰楬櫫杙也廣韵曰楬櫫有所表識也楬櫫漢人語許以漢人常語爲訓故出櫫字於說解仍不大列櫫篆漢酷吏傳曰瘞寺門桓東楬著其姓名著櫫同字可證也韵會楬下引說文曰杙也櫫也此小徐眞本而語似不完師古注漢書曰楬杙也椓杙於瘞處而書死者名也師古杙也之云葢本說文但說文杙字當作弋﹞從木曷聲﹝其謁切十五部今字揭行而楬廢矣﹞春秋傳曰楬而書之﹝未見疑是引周禮楬而璽之﹞\n【梟】不孝鳥也故日至捕梟磔之﹝漢儀夏至賜百官梟羹漢書音義孟康曰梟鳥名食母破鏡獸名食父黃帝欲絕其類使百吏祠皆用之如淳曰漢使東郡送梟五月五日作梟羹以賜百官以其惡鳥故食之也﹞從鳥在木上﹝五經文字曰從鳥在木上隷省作梟然則說文本作䲷甚明今各本云從鳥頭在木上而改篆作梟非也此篆不入鳥部而入木部者重磔之於木也倉頡在黃帝時見黃帝磔此鳥故製字如此古堯切二部﹞\n【棐】輔也﹝尚書多言棐釋詁曰弼棐輔比俌也按棐葢弓檠之類﹞從"},
{"n":"273-3","t":"木非聲﹝府尾切十五部按此篆失其舊次﹞\n文四百二十一﹝古本皆作二十一毛扆剜沾閑篆於部末改作二十二非也今刪檍樛二篆則四百十九重三十九\n【東】動也﹝見漢律曆志﹞從木官溥說從日在木中﹝木榑木也日在木中曰東在木上曰杲在木下曰杳得紅切九部﹞凡東之屬皆從東\n【㯥】二東﹝謂其形也﹞𣍘從此﹝謂𣍘以會意也﹞闕﹝謂義與音皆闕也鍇曰按說文舊本無音鉉亦不箸反語﹞\n文二\n【林】平土有叢木曰林﹝周禮林衡注曰竹木生平地曰林小雅依彼平林傳曰平林林木之在平地者也？部曰野外謂之林引伸之義也釋詁毛傳皆曰林君也假借之義也﹞從二木﹝力尋切七部﹞凡林之屬皆從林\n【𣞤】豐也﹝釋詁曰蕪茂豐也釋文云蕪古本作？﹞從木𡘲﹝會意﹞𡘲﹝逗此字今補﹞或說規模字﹝或說𡘲是規模之模字也或之者疑之也故木部模下不錄﹞從大𠦜﹝謂𡘲從大𠦜會意也﹞𠦜﹝逗此字今補﹞數之積也﹝𠦜篆不見於本書故釋其義耒部𦓯下曰𠦜㕚用𠦜字漢石經論語年卌見惡焉是卌爲四十幷猶廿爲二十幷卅爲三十幷也其音則廣韵先立切四十之合聲猶卄讀如入卅讀如趿也廣韵引說文云數名即此巳上十四字說從𡘲之意﹞林者木之多也﹝說從林之意﹞？與庶同意﹝𣞤各木作𠦜誤𣞤從林大𠦜𢉙從广炗其製字之意略同皆貌其衆盛也文甫切五部按此蕃𣞤字也𣜩變爲無遂借爲有？字而蕃無乃借廡或借蕪爲之矣﹞商書庶艸䋣𣞤﹝洪範文今尚書作蕃廡晉語黍不爲黍不能蕃廡亦同﹞\n【鬱】木叢者﹝依韵會本秦風鬱彼北林毛曰鬱積也鄭司農注考工記曰惌讀如宛彼北林之宛菀桺傳曰菀茂林也桑柔傳曰菀茂皃按宛菀皆即鬱字﹞從林？省聲﹝迂弗切十五部﹞\n【楚】叢木﹝小雅傳曰楚楚茨棘皃小徐引小謝詩曰寒城一以眺平楚正蒼然﹞一名？也﹝一名當作一曰許書之一曰有謂別一義者有謂別一名者上文叢木泛詞則一曰爲別一義矣艸部？下曰楚木也此云？也是則異名同實楚國或𧦝楚或𧦝？或絫𧦝？楚﹞從林疋聲﹝創舉切五部﹞\n【棽】木枝條棽儷也﹝也各本作皃今依集韵類篇正人部儷下云棽儷也棽儷者枝條茂密之皃借爲上覆之皃東都賦鳳盇棽麗李善注引七略雨葢棽麗麗與儷同力支切張揖大人賦注曰林離摻攦也摻攦所林所宜二反葢即棽儷﹞從林今聲﹝丑林切七部﹞\n【楙】木盛也﹝此與艸部茂音義皆同分艸木耳釋木楙木瓜則專爲一物之名﹞從木矛聲﹝莫𠋫切四部﹞\n【麓】守山林吏也﹝左傳山林之木衡鹿守之杜曰衡鹿官名也按鹿者麓之假借字天子曰林衡諸侯曰衡鹿皆守山林吏也晉語史黯曰主將適螻而麓不聞韋曰麓主君苑囿者﹞從林鹿聲﹝盧谷切三部按此亦形聲包會意守山林之吏如鹿之在山也﹞一曰林屬於山爲麓春秋傳曰沙麓崩﹝春秋僖公十四年文三傳同榖梁傳曰林屬於山爲麓周禮王制皆云林麓鄭云山木生平地曰林生山足曰麓詩大雅旱麓毛曰麓山足也葢凡山足皆得偁麓也亦假借作鹿易即鹿無虞虞翻曰山足稱鹿鹿林也﹞\n【㯟】古文從彔﹝彔聲﹞\n【棼】複屋棟也﹝複屋考工記謂之重屋木部曰檼棼也是曰檼曰棼者複屋之棟也曰橑者複屋之椽也竹部曰笮者在瓦之下棼上者也姚氏鼐曰椽棟既重軒版垂檐皆重矣軒版即屋笮或木或竹異名在瓦之下椽之上檐垂椽端椽亦謂之橑考工記重屋鄭以複笮釋之而他書所稱曰重檐曰重橑曰重軒曰重棟曰重棼各舉其一爲言爾按左傳治絲而棼之假借爲紛亂字﹞從林分聲﹝符分切十三部﹞\n【森】木多皃從林從木﹝按篇韵皆云森長木皃疑篇韵所據爲長從林從木正謂有木出平林之上也﹞讀若曾參之參﹝所今切七部﹞\n文九重一\n【才】艸木之初也﹝引伸爲凡始之偁釋詁曰初哉始也哉即才故哉生明亦作才生明凡才材財裁纔字以同音通用﹞從丨上貫一將生枝葉也一﹝逗﹞地也﹝一謂上畫也將生枝葉謂下畫才有莖出地而枝葉未出故曰將艸木之初而枝葉畢寓焉生人之初而萬善畢具焉故人之能曰才言人之所藴也凡艸木之字才者初生而枝葉未見也屮者生而有莖有枝也㞢者枝莖益大也？者益茲上進也此四字之先後次弟昨哉切一部﹞凡才之屬皆從才\n\n文一\n儀徵阮長生校刊\n"}
]